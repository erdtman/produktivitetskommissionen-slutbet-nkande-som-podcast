## 11 Kriminalitet och tillit

**11.1 Inledning**

I detta kapitel beskriver vi kortfattat nulägesbilden inom ett antal
avgränsade men delvis överlappande områden. Brott mot företag
och brott med företag som brottsverktyg lyfts särskilt fram mot
bakgrund av de direkta konsekvenser som denna typ av kriminalitet
innebär för seriös företagsamhet, konkurrensen och produktivitets-
utvecklingen i näringslivet. Även välfärdskriminalitet lyfts särskilt
fram, dels mot bakgrund av den framväxande kopplingen till orga-
niserad brottslighet, dels eftersom kriminella och oseriösa aktörer
som verkar på offentligt finansierade marknader på ett mycket direkt
sätt försämrar kostnadseffektiviteten i välfärdssystemen.
Kapitlet är avgränsat till att fokusera på behovet av övergripande
systemförändringar, varför t.ex. de rättsvårdande myndigheternas
nya verktyg, de senaste årens grova våldsbrott, förändringar i straff-
rätt, m.m., inte analyseras i detalj.
Produktivitetskommissionen bedömer att det sammantaget
finns starka skäl för att understryka kriminalitetens och välfärds-
kriminalitetens potentiellt mycket negativa påverkan på produk-
tivitetsutvecklingen och ekonomin.

**11.2 Kriminalitet, produktivitet och effektivitet**

**11.2.1 Kriminalitet påverkar produktivitet på flera sätt**

Förekomsten av kriminalitet påverkar produktiviteten på flera sätt.
För företag kan det handla om skador som åsamkas vid stölder,
skadegörelse och bedrägerier, men också om minskad efterfrågan
när kunder skräms bort p.g.a. kriminell närvaro. Kriminalitet på-
verkar den kreativa förstörelseprocessen negativt, ökar företagens


**Kriminalitet och tillit SOU 2025:96**

```
kostnader, minskar avkastningen av ekonomisk verksamhet, och
gör företagsmiljön mer osäker. Organiserad brottslighet kan sned-
vrida marknader, sätta sund konkurrens ur spel, och påverka pro-
duktiviteten negativt oavsett de berörda företagens storlek och
bransch. Anställdas produktivitet har också visats vara lägre i om-
råden med hög brottslighet, och brottslighet har visats kunna på-
verka industriella kluster negativt (Lappi m.fl., 2024).
Välfärdskriminalitet och felaktiga utbetalningar till såväl enskilda
som till juridiska personer har blivit ett alltmer systemhotande
problem. Det förekommer att privata utförare av bl.a. hälso- och
sjukvård, HVB, äldreomsorg, och personlig assistans bedriver be-
dräglig och patientfarlig verksamhet för att tillskansa sig offentliga
medel.^1 I flera fall verkar dessa aktörer på konkurrensutsatta offent-
ligfinansierade marknader, och i vissa fall med kopplingar till den
grova organiserade brottsligheten.^2
Socialt kapital och tillit kan ha en betydande inverkan på ett
lands produktivitet och dess långsiktiga ekonomiska utveckling.
Sveriges jämförelsevis höga nivåer av tillit utgör således en svensk
konkurrensfördel. Förekomsten av grov och organiserad krimi-
nalitet riskerar dock att påverka människors tillit till de samhälleliga
institutionerna och till andra människor och företag negativt, vilket
beskrivs i avsnitt 11.2.2.
Flera av de utmaningar som beskrivs i detta kapitel vad gäller
kriminalitetens påverkan på produktivitetstillväxten, ekonomin och
företagsamheten kan antas vara mer omfattande i socialt utsatta
områden. Behovet av t.ex. säkerhetshöjande åtgärder, liksom den
minskade efterfrågan som kriminaliteten bedöms medföra, är sär-
skilt stor i utsatta områden. Det innebär samtidigt att det finns en
tillväxtpotential i utsatta områden som är värd att understryka. Om
situationen i utsatta områden förbättras finns sannolikt en väsentlig
potential för företag att i ökad utsträckning kunna etablera sig och
verka på ett framgångsrikt sätt. En sådan utveckling vore positiv
för såväl tillväxten i ekonomin och jämlikheten i samhället, som för
lokalområdena i fråga.
```
(^1) Med en privat utförare avses t.ex. enligt 10 kap. 3 § Kommunallagen (KL) en juridisk
person eller en enskild individ som har hand om skötseln av en kommunal angelägenhet.
(^2) Se också kapitel 16 Konkurrens inom välfärdssektorn.


**SOU 2025:96 Kriminalitet och tillit**

**11.2.2 Brottslighet, tillit och produktivitet**

Socialt kapital och tillit kan ha en betydande inverkan på ett lands
produktivitet och dess långsiktiga ekonomiska utveckling.^3 Generella
nivåer av tillit har betydelse bl.a. för hur stora transaktionskost-
nader som förknippas med att göra affärer, där mindre tillit leder
till ett växande behov av kontroll och granskning. I litteraturen om
s.k. _state capacity_ menar forskare att hög tillit ökar möjligheterna
till effektivare styrning av den offentliga sektorn och i samhället
generellt. Anledningen är att både samhällsmedborgare och anställda
i offentliga organisationer med hög tillit är mer benägna att agera
följsamt och konstruktivt i relation till politisk styrning än i sam-
hällen med låg tillit. Khemani (2019) diskuterar detta som en för-
klaring till varför politisk styrning i olika institutionella kontexter
i världen kan fungera mycket olika.
I en internationell jämförelse är Sverige ett land med en hög
nivå av tillit och socialt kapital.^4 Det är en tillgång som vi har all
anledning att värna – inte minst ur ett produktivitetsperspektiv.
Höga tillitsnivåer bidrar till en god anpassningsförmåga i ekonomin
(SOU 2015:104) och kan främja återkommande samarbeten mellan
företag och andra aktörer, vilket i sin tur underlättar för ett effek-
tivt utbyte av information och kunskap. Därigenom skapas bättre
förutsättningar för utveckling och spridning av idéer, innovationer
och tekniska framsteg. Samtidigt kan en stark social tillit bidra till
lägre transaktions- och övervakningskostnader samt förbättra arbets-
delning och öka effektiviteten inom företag. När arbetsgivare och
arbetstagare har ett ömsesidigt förtroende minskar behovet av över-
vakning, vilket gör delegering av arbetsuppgifter och specialisering
smidigare och samarbete mer effektivt. De resurser och den tid
som därmed frigörs kan i stället riktas mot produktivitetsfrämjande
aktiviteter. En stark social tillit kan också underlätta tillgången till
krediter och möjliggöra långsiktiga investeringsavtal, vilket är av
betydelse för såväl nyföretagande som för etablerade verksamheter
som strävar efter att expandera genom investeringar (Wiklund, 2025).
Följaktligen riskerar en negativ utveckling tillit och socialt kapital
att få konsekvenser för produktivitetsutvecklingen. Om t.ex. före-

(^3) Se t.ex. Långtidsutredningen 2015 (SOU 2015:104) samt Wiklund (2025).
(^4) Se t.ex. Trädgårdh m.fl. (2013), Jeppson (2024), och Sjölén (2024). För en beskrivning
av socialt kapital och dess betydelse för produktivitet och Sveriges produktivitetsutveckling,
se Wiklund (2025).


**Kriminalitet och tillit SOU 2025:96**

```
tag och den offentliga sektorn tvingas lägga mer resurser på att
kontrollera sina affärsrelationer kommer produktiviteten att minska,
allt annat lika (Jeppson, 2024). Lägre tillit kan också leda till att nya
affärsrelationer uppfattas som mer riskfyllda och att nya företag
därför missgynnas, vilket kan hämma konkurrensen och den kreativa
förstörelseprocessen. Affärsrelationer riskerar också att bli mer
juridiskt detaljreglerade, vilket kan leda till långsammare och mindre
pragmatiska avtalslösningar (Jeppson, 2024). På motsvarande sätt
kan mindre kriminalitet leda till positiva produktivitetseffekter,
bl.a. genom att den kreativa förstörelseprocessen förbättras.
Ett flertal studier visar att en utbredd kriminalitet kan försvaga
tilliten och det sociala kapitalet (Wiklund, 2025). Det gäller inte
minst skjutvapenvåld, vilket visats påverka tilliten både bland de
direkt påverkade och inom samhället generellt (Wu, 2020). Därtill
finns forskningsstöd för att kriminalitet som inte är direkt kopplad
till våldshandlingar, t.ex. välfärdsbrottslighet, också kan påverka
tilliten och det sociala kapitalet negativt.^5
Svenskar oroar sig mycket för den organiserade brottslighetens
utveckling och påverkan på samhället (SOM-institutet, 2025). Det
finns ett samband mellan hög oro för grovt våld och lägre tillit till
andra människor. Sambandet är som starkast till grupper som man
själv inte tillhör eller känner (Sjölén, 2024). Det ska dock under-
strykas att vi än så länge inte ser någon mätbar försämring av tillits-
nivåerna i Sverige (Rothstein och Holmberg, 2022 ). I SOM-insti-
tutets (2025) undersökning framgår t.ex. att förtroendet för bl.a.
Polisen och domstolarna har stärkts över tid, och att den mellan-
mänskliga tilliten varit oförändrad i Sverige under hela 2000-talet.^6
Rothstein och Holmberg (2022) menar samtidigt att det finns
tecken på att skillnaderna inom Sverige ökar mellan de som upp-
lever hög social tillit och de som upplever låg social tillit.^7 Det kan
heller inte uteslutas att de senaste årens brottsutveckling kommer
att påverka den generella tilliten på längre sikt. Långtidsutred-
ningen 2015 (SOU 2015:104) beskriver t.ex. att det mesta tyder
på att tillitsnivån i ett enskilt land är relativt trögrörlig uppåt, men
eventuellt mer lättrörlig nedåt.
```
(^5) Se t.ex. Wiklund (2025).
(^6) Frågan som ställs till respondenterna i detta fall är ”Enligt din uppfattning, i vilken ut-
sträckning går det att lita på människor i allmänhet?”.
(^7) Sådana skillnader kan också påverkas av olika sammansättningseffekter, dvs. förändringar
över tid i befolkningens struktur.


**SOU 2025:96 Kriminalitet och tillit**

**11.2.3 Kriminell ekonomi, brott mot företag
och brott med företag som brottsverktyg**

_Den kriminella ekonomin är omfattande_

Den _kriminella ekonomin_ – som innefattar bl.a. bidrags- och skatte-
brott, penningtvätt, välfärdsbrott, bedrägerier och narkotikahandel

- är växande och bedöms i dag omsätta mellan 100 och 150 miljar-
der kronor om året (Ekobrottsmyndigheten, 2025).^8 I takt med att
den kriminella ekonomin växer, ökar dess påverkan på den legala
ekonomin, på näringslivet i stort, och på förutsättningarna för ett
rättvist och seriöst företagande.
    Skattebrottslighet och svarta inkomster, vilka tillsammans med
illegal arbetskraft också brukar inkluderas i begreppet arbetslivs-
kriminalitet, bedöms utgöra den största delen av den kriminella
ekonomin – mellan 90–100 miljarder kronor (Polismyndigheten,
2024a).^9 Användandet av svart arbetskraft leder till ojämna kon-
kurrensförhållanden i näringslivet, när seriösa och laglydiga före-
tagare inte kan konkurrera på lika villkor. Tillgången till låglöne-
arbetskraft kan också få till följd att företag håller kvar vid äldre
och mer personalintensiva arbetssätt, och att innovationsbenägen-
heten sjunker. Enligt Skatteverkets (2023) bedömning uppgick
värdet av enbart de svarta arbetsinkomsterna till cirka 91 miljarder
kronor per år 2010–2016, vilket således också utgör ett betydande
inkomstbortfall för stat och kommunsektor.^10 Svart arbetskraft
döljs ibland genom personaluthyrningsföretag eller underentre-
prenörer (Polismyndigheten, 2024a), och det förekommer att indi-
vider i denna grupp utsätts för människoexploatering eller människo-
handel (Jeppson, 2024 ).
    Efter skattebrottslighet och svarta inkomster utgör bidragsbrott
och brott mot välfärdssystemen den största delen av den kriminella

(^8) Den _kriminella ekonomin_ som begrepp saknar en enhetlig definition. Rostami och Mondani
(2024) delar t.ex. in begreppet i två delar; svart ekonomi som består av aktiviteter som kan
vara lagliga i sig men som av olika skäl undanhålls från myndigheterna (t.ex. svartarbete),
och illegal ekonomi som består av aktiviteter som är olagliga till sin natur (t.ex. smuggling,
narkotikahandel, bedrägerier, m.m.).
(^9) Det är visserligen en stor andel av den kriminella ekonomin, men de svarta arbetsinkomsterna
bedöms inte vara större i dagsläget än det historiska genomsnittet kring 6–7 procent av de
totala arbetsinkomsterna (Polismyndigheten, 2024a). Skattebrott kan inkludera bl.a. moms-
brott, avsiktlig skatteflykt, och svartarbete, men även oaktsamhet och omedvetna fel i redo-
visningar.
(^10) Det årliga värdet av de svarta arbetsinkomsterna under perioden 2010–2016 motsvarande
cirka 2,3 procent av BNP, vilket är ungefär samma nivå som under perioden 1995– 2003
(Skatteverket, 2023).


**Kriminalitet och tillit SOU 2025:96**

```
ekonomin (Polismyndigheten, 2024a). Regeringen har bedömt att
de felaktiga utbetalningarna från välfärdssystemen uppgick till
mellan 15 och 20 miljarder kronor 2021 (prop. 2023/24:1, utgifts-
område 2). Beloppet inbegriper dock endast utbetalningar från
vissa av välfärdssystemen och som avser ersättningar till enskilda
personer, bl.a. utbetalningar från Arbetsförmedlingen och Försäk-
ringskassan.^11 Kommunernas utbetalningar för ekonomiskt bistånd
ingår exempelvis inte. Inte heller ingår felaktiga utbetalningar till
juridiska personer, t.ex. felaktiga utbetalningar som uppkommer
p.g.a. bedräglig fakturering för välfärdstjänster som inte utförts (se
vidare i avsnitt 11.2.4). Denna siffra ska således inte tolkas som ett
totalbelopp över felaktiga utbetalningar från välfärden. Trots detta
kan siffran ställas i relation till narkotikahandeln, vilken bedöms
omsätta mellan 10–15 miljarder kronor årligen, med en vinstmarginal
kring 1,8–2,8 miljarder kronor (Polismyndigheten, 2024a). Välfärds-
kriminalitet beskrivs mer ingående i avsnitt 11.2.4.
Brottsvinsterna från bedrägeribrott bedöms också ha ökat, från
cirka 4,2 miljarder kronor 2020 till cirka 7,5 miljarder kronor 2023.
I detta inkluderas såväl bedrägerier mot enskilda som mot företag
och myndigheter. De största brottsvinsterna görs genom investe-
rings- och telefonbedrägerier (Polismyndigheten, 2024b). Det åter-
speglas också i antalet anmälda bedrägeribrott, däribland bedrägeri-
brott mot äldre, som ökade med 280 procent mellan 2006 och
2020 (Mondani och Rostami, 2023).^12 Under 2022 anmäldes drygt
180 000 bedrägerier mot privatpersoner, vilket kan jämföras med
cirka 50 000 år 2000. Samtidigt är uppklarningsprocenten anmärk-
ningsvärt låg – 2022 låg personuppklaringen på endast 3 procent
(Brå, 2023).
Miljö- och avfallsbrottslighet är också ett växande problem,
såväl i Sverige som internationellt.^13 2019 bedömdes intäkterna i
Sverige uppgå till mellan 1,8–6,1 miljarder kronor, samtidigt som
```
(^11) De utbetalningar som avses definieras i 2 § i förordning (2021:663) om arbetet med att
säkerställa korrekta utbetalningar från välfärdssystemen.
(^12) Ökningen av antalet bedrägeribrott sammanfaller i tid med ökande skjutvapenvåld. Exakt
hur dessa företeelser förhåller sig till varandra är inte tillräckligt studerat, men Polismyndig-
heten (2021b) teoretiserar att det kan handla om att vissa individer tillskansat sig stora summor
pengar på kort tid, vilken kan ha påverkat dynamiken i de kriminella miljöerna och i sin tur
förorsaka en mer våldsam utveckling.
(^13) Se t.ex. Europol (2021).


**SOU 2025:96 Kriminalitet och tillit**

mörkertalet bedöms vara stort.^14 Avfallsbrottslighet kan t.ex. handla
om att en verksamhet tilldelats ansvar för att hantera avfall, men
saknar avsikt att omhänderta avfallet på ett korrekt sätt och i stället
dumpar avfallet i en illegal deponi. I flera av dessa verksamheter
förekommer bolagsmålvakter och möjliggörare, bl.a. i form av
oseriösa miljökonsulter (Naturvårdsverket, 2022). Verksamheterna
fortsätter ofta till dess att de går i konkurs, varefter det offentliga
tvingas ta ansvar för sanering och bortforsling. Avfallsbrottslighet
bedöms vara en mycket lukrativ och ostörd brottsform med låg
upptäcktsrisk och ett jämförelsevis lågt straffvärde, och är därför
något som den organiserade brottsligheten tydligt intresserat sig
för. Det finns skäl att anta att avfallsbrottslighet kan komma att
växa i omfattning i takt med ny miljöpolitisk reglering.

_Kriminaliteten har både direkta och indirekta effekter för företag_

När brott begås mot företag, eller när företag används som ett
brottsverktyg, får det såväl direkta som indirekta konsekvenser för
produktiviteten.^15 Kriminalitetens konsekvenser för företagandet
har beskrivits av flera.^16 Entreprenörskapsforum (2025) beskriver
t.ex. hur 16 procent av de etablerade företagen i deras undersök-
ning anger att kriminaliteten har haft negativa effekter för deras
verksamhet. I en kartläggning av organisationen Företagarna (2022)
framkommer att 17 procent av de tillfrågade företagarna övervägt
att lägga ner sin verksamhet till följd av brottslighet, och var femte
företagare överväger att flytta till annan plats.^17 I Svenskt Närings-
livs (2023b) undersökning uppgav 49 procent av de tillfrågade före-
tagarna att de varit utsatta för brott under det senaste året. Stölder,

(^14) För avfallsbrottslighet gäller, precis som för en betydande del av all brottslighet, att den
samhällsekonomiska kostnaden av gärningen är större än den redovisade kostnaden, t.ex.
de brottsvinster som gärningen genererar. Avfallsbrottsligheten har t.ex. också en negativ
påverkan på miljön och naturen, bl.a. i form av föroreningar som lakas ut från illegala
deponier, påverkan på ytvatten och grundvatten, luftburna föroreningar som uppstår vid
bränder i avfallsdeponier, förlorade ekosystemtjänster, etc. Alla dessa negativa konsekvenser
har också negativ påverkan på människors hälsa och välbefinnande.
(^15) Som för all form av kunskapsinhämtning om brottslighet bör det dock noteras att det
finns väsentliga mätproblem, bl.a. beroende på låg anmälningsbenägenhet och svårigheter
med att få tillräcklig täckning i självuppskattningsstudier.
(^16) Se t.ex. Entreprenörskapsforum (2025), Rostami och Mondani (2024), Svenskt Näringsliv
(2023b) och Företagarna (2022).
(^17) I Företagarnas (2022) undersökning framgick också att anmälningsbenägenheten för
brottsutsatta företag sjunkit mellan 2017 – 2022. En trolig förklaring kan vara att många inte
såg någon poäng i att göra en anmälan.


**Kriminalitet och tillit SOU 2025:96**

```
inbrott och skadegörelse är vanligen dominerande sett till antal, men
även trakasserier, hot, rån eller fysiskt våld förekommer. Samtidigt
rapporteras en ökning av antalet cyberbrott.
Därtill tillkommer indirekta konsekvenser av brottsligheten för
företagen, t.ex. kostnader för säkerhetshöjande åtgärder och intäkts-
förluster p.g.a. minskad efterfrågan vid kriminell närvaro. En annan
indirekt effekt gäller hur brottsligheten påverkar investeringsviljan.
Flera företag i Stockholmsregionen har uttryckt en oro över hur
gängkriminaliteten, mot bakgrund av dess påverkan på bilden av
Sverige internationellt, kan påverka deras förmåga att locka till sig
investeringar och kompetens (Rostami och Mondani, 2024).
Samtidigt är det svårt att göra en generell beskrivning av huruvida
näringslivets totala utsatthet för brottslighet ökar eller minskar.
En mer rättvisande beskrivning är att det beror på vilken brottstyp
som studeras. Det går dock att konstatera att utsattheten är om-
fattande, och konsekvenserna för företagen bedöms vara betydande.
```
```
Bolag används som brottsverktyg
```
```
Flera utredningar och rapporter har beskrivit hur den organiserade
brottsligheten i hög utsträckning använder bolag som brottsverktyg
och förbrukningsvara, och omfattningen av kriminell etablering i
företagsvärlden förefaller ha vuxit över tid.^18 Genom att använda
bolag som brottsverktyg kan kriminella nätverk finansiera sin övriga
kriminella verksamhet, ägna sig åt storskalig penningtvätt, sprida
risker samt säkra inflödet av brottsvinster. Ofta sammanblandas
legal verksamhet och organiserad- eller ekonomisk brottslighet
(Rostami och Mondani, 2024). Det finns också studier som be-
skriver hur företagsledare agerar som möjliggörare för kriminell
verksamhet (se också avsnitt 11.2.5), vilket indikerar att banden
mellan legalt och illegalt företagande i vissa fall är djupgående
(Rostami och Mondani, 2024). Företag används också för att
undanhålla skatter och avgifter, och för att på felaktiga grunder
tillskansa sig ersättningar, bidrag, kapital och andra förmåner
(SOU 2023:34).
```
(^18) För en beskrivning av hur bolag används som brottsverktyg, se t.ex. SOU 2023:34,
Nuc (2024) eller Ekobrottsmyndigheten (2025).


**SOU 2025:96 Kriminalitet och tillit**

Europol (2021) bedömer att mer än 80 procent av alla kriminella
nätverk inom EU använder bolag som brottsverktyg. Bolagen är i
förekommande fall s.k. historikbolag, dvs. aktiebolag där tidigare
legal verksamhet har avvecklats, men där bolaget levt vidare med
bibehållna registreringar för t.ex. F-skatt, arbetsgivar- och moms-
registrering, bankkonton, m.m. Sådana historikbolag förmedlas
ofta genom bolagsförmedlare, som därigenom blir möjliggörare för
den organiserade brottsligheten. I en rapport som tagits fram inom
Nationellt underrättelsecentrum (Nuc, 2024), där bl.a. Säkerhets-
polisen, Ekobrottsmyndigheten, och Polismyndigheten ingår, bedöms
att uppemot 80 procent av alla mäklade historikbolag går till personer
med kriminella syften.^19 Det är vanligt förekommande att de verk-
liga huvudmännen håller sig dolda genom bulvaner eller bolagsmål-
vakter som lånat ut sin identitet mot ersättning. Kontakter med
företaget sker då ofta genom dessa företrädare (Nuc, 2024; Jeppson,
2024). Bolagsförmedling av historikbolag möjliggör ett snabbt och
flexibelt användande av bolag som brottsverktyg, eftersom kontroller
för t.ex. skatteregistrering och bankers kundkännedom kan undvikas.
Kriminella aktörer har ofta en hög omsättning av bolag, där
majoriteten försätts i konkurs efter en kortare tid, med skulder
till såväl leverantörer som till staten och till enskilda (Nuc, 2024).
Nuvarande rättsordning tillåter i vissa fall företagsbot och för-
verkande, och sedan en tid tillbaka gäller bestämmelser om s.k.
självständigt förverkande.^20 Lagstiftningen möjliggör förverkande
av egendom om det är klart mera sannolikt att egendom härrör från
brottslig verksamhet än att så inte är fallet. Produktivitetskommis-
sionen ser positivt på att behöriga myndigheter har möjlighet att
besluta om temporärt verksamhetsförbud, tvångsförvaltning samt
att frysa eller förverka tillgångar, om det föreligger starka skäl att
anta att ett företag kontrolleras eller nyttjas av kriminella i syfte att
begå brott. Liknande lagstiftning finns t.ex. i Italien, där staten har
möjlighet att sätta företag som misstänks vara kontrollerade av den
organiserade brottsligheten under offentlig förvaltning.

(^19) Det är vanligt förekommande att även tomma lagerbolag förmedlas, se Nuc (2024).
(^20) Företagsbot innebär att en juridisk person åläggs att betala böter för brott som har begåtts
i dess verksamhet. Förverkande innebär att vinster eller tillgångar som härrör från brott kan
tas ifrån företaget genom ett rättsligt beslut. Se lag (2024:783) om ändring i brottsbalken samt
lag (2024:782) om förfarandet vid förverkande av egendom och åläggande av företagsbot.


**Kriminalitet och tillit SOU 2025:96**

```
11.2.4 Välfärdskriminalitet och oseriösa aktörer
```
```
Välfärdskriminalitetens utbreddhet är mycket omfattande
```
```
Välfärdskriminella och oseriösa aktörer som verkar inom skatte-
finansierade verksamhetsområden är ett växande problem, vilket
beskrivits i flera utredningar och rapporter.^21 SKR bedömer att
välfärdsbrottslighet förekommer i samtliga kommuner och regioner
och inom alla verksamhetsområden där det finns en möjlighet att
tillskansa sig medel eller fördelar som i ett senare skede genererar
ekonomisk vinning. Polismyndigheten (2021a) har något tillspetsat
liknat staten vid en bankomat för organiserad brottslighet.
Välfärdskriminalitet återfinns bl.a. inom verksamheter som
bedriver hälso- och sjukvård, äldreomsorg, HVB, personlig assistans,
hemtjänst, tandvård och vaccinationsmottagningar (IVO, 2024a).
Gemensamt för flera av dessa är att brottsligheten begås i eller
genom bolag som verkar på konkurrensutsatta välfärdsmarknader
med offentlig finansiering (se också kapitel 16). Arbetet med att
utreda, identifiera och lagföra kriminella aktörer har också vuxit i
komplexitet. Mycket tyder på att välfärdssystemen är utsatta för en
systematisk exploatering av aktörer inom den grova organiserade
brottsligheten (IVO, 2024b, 2025; SOU 2025:20).^22
Bekämpandet av välfärdsbrott och felaktiga utbetalningar har till
stor del varit fokuserat på statliga myndigheter och statliga utbetal-
ningar.^23 När det gäller kommunsektorn har fokus framför allt legat
på utbetalningar till enskilda fysiska personer. Felaktiga utbetal-
ningar till juridiska personer har i viss mån förbisetts, vilket är
anmärkningsvärt inte minst mot bakgrund av att den stora merparten
av kommunsektorns utbetalningar går till just juridiska personer.
Av det skälet kan kommunsektorn också anses ha en mer komplex
utmaning i arbetet mot välfärdsbrottslighet, eftersom felaktiga ut-
betalningar till juridiska personer kan döljas t.ex. genom avancerade
brottsupplägg, i komplexa bolagsstrukturer och med bolagsmål-
vakter. Ett ensidigt fokus på statliga utbetalningar och utbetalningar
till enskilda riskerar att leda till en övervältring där kriminella,
i stället för att rikta in sig på statlig verksamhet, övergår till kom-
```
(^21) Se t.ex. SOU 2025:20, IVO (2024a, 2025).
(^22) Flera av de unga individer som begått grova våldsbrott har t.ex. rekryterats under sin tid
på oseriösa HVB-hem (Polismyndigheten, 2025).
(^23) Detta beskrivs bl.a. i SOU 2025:20.


**SOU 2025:96 Kriminalitet och tillit**

munal verksamhet eller använder bolag som brottsverktyg (SKR,
2021 ; SOU 2025:20). Likaså innebär vissa resursstarka kommuners
och regioners mer ambitiösa arbete med att motverka välfärdsbrotts-
lighet att kriminaliteten riskerar övervältras till mindre resursstarka
kommuner och regioner. För att undvika detta är det av stor vikt
att alla delar i den offentliga sektorn agerar tillsammans.

_Exempel på välfärdsbrott_

Det finns flera exempel på hur kriminella och oseriösa aktörer
tillskansar sig offentliga medel. Som exempel kan nämnas hur
Södertälje kommun införde lagen (2008:962) om valfrihetssystem
(LOV) inom hemtjänsten 2012. Under det efterföljande året steg
kommunens kostnader för hemtjänst med 60 miljoner kronor,
vilket innebar en ökning med cirka 50 procent. Det var nästan
uteslutande de privata aktörerna som förorsakade kostnadsök-
ningen, bl.a. företaget JAB vars vd tidigare varit vice ordförande
i kommunfullmäktige. Företrädare för bolaget kom sedan att bli
föremål för en omfattande brottmålsrättegång som bl.a. innefattade
grova bedrägerier mot kommun och stat. Utredningen visade hur
fusket var välorganiserat, med tydliga brottsplaner, där inblandade
företag bl.a. fakturerat för omsorgstimmar som aldrig utförts och
varnat varandra i förväg om kommunens kontroller. Det framkom
även andra uppgifter, t.ex. att smärtstillande mediciner hade undan-
hållits brukare i syfte att förstärka deras upplevda vårdbehov inför
kommunens besök (SOU 2025:20).
Exemplet är inte unikt, utan illustrerar snarare hur ett typiskt
välfärdsbrott kan se ut. Felaktigheter handlar ofta om felaktig
rapportering av utförda tjänster, överutnyttjande eller fabricerade
behandlingar, felaktiga registreringar, överfakturering, m.m. (Brå,
2022). Inom vården förekommer t.ex. problem med fakturering
för vård som aldrig utförts, dubbeldebiteringar för patienter med
sjukvårdsförsäkring, vårdinsatser som rapporteras till flera olika
system, överdebitering genom att en dyrare vårdkontakt eller vård-
form anges än den som faktiskt tillhandahålls, och att patienter ges
fler vårdtillfällen än vad som är medicinskt motiverat (Brå, 2022;
SOU 2025:20). Liknande felaktigheter har också rapporterats inom
hemtjänst och personlig assistans. Det har t.ex. förekommit att


**Kriminalitet och tillit SOU 2025:96**

```
utförare rapporterat mer tid än den verkligt utförda, att en och
samma anställd registrerats på flera ställen samtidigt, och att vissa
individer fått betalt för att låna ut sin identitet för felaktig registrering
i olika digitala system. Falska identiteter har också använts för att
komma runt vissa kommuners förbud mot att anställa anhöriga
inom hemtjänsten. Till detta tillkommer arbetskraftsrelaterad
brottslighet där individer med en svag ställning på arbetsmarknaden
utnyttjas. Det har handlat om svarta löner, arbete under vad som
beskrivits som slavkontrakt, långa arbetspass och om s.k. brukar-
import (SOU 2025:20).^24
Exemplen ovan illustrerar också hur de negativa ekonomiska
konsekvenser som välfärdbrottsligheten innebär inte begränsas
till det läckage av skattemedel som kriminella kan tillskansa sig.
Kontroller, granskning, utredningar, lagföring, påföljdsverkställande,
m.m. innebär också kostnader för det offentliga.^25 Därtill förstör
kriminella och oseriösa aktörer för de seriöst verksamma före-
tagarna, dels genom att sätta den avsedda konkurrensen ur spel,
dels genom att de alltmer omfattande kontroller som måste göras
också drabbar de seriösa utförarna.
```
```
Välfärdsbrott begås på konkurrensutsatta välfärdsmarknader
```
```
Juridiska personers välfärdsbrott begås ofta på marknader där privata
aktörer konkurrerar med varandra samtidigt som verksamheterna
finansieras med offentliga medel. Sådana marknader kallas ibland
för kvasimarknader.^26 I Utredningen om kommunal anslutning till
Utbetalningsmyndighetens verksamhet (SOU 2025:20) konstateras
att introduktionen av privata utförare inom välfärden, inte minst
genom införandet av LOV, väsentligen förändrade förutsättningarna
för kommunsektorn och för kriminella aktörers möjlighet att
tillskansa sig offentliga resurser. Även Gunnarsson (2023) beskriver
```
(^24) Ett brukarimportupplägg innebär vanligen att ett assistansbolag i Sverige identifierar en
familj i tredje land där ett barn har en omfattande funktionsnedsättning. Bolaget möjliggör
därefter för en förälder att komma till Sverige, där vederbörande anställs inom bolaget. När
föräldern är på plats inleds en process för familjeåterförening, och efter att barnet anlänt
ansöker familjen om assistansersättning. Om ansökan beviljas kan den förälder som ur-
sprungligen kommit till Sverige anställas som anhörigassistent åt sitt barn. Upplägget
innebär att familjen ges möjlighet till uppehållstillstånd och personlig assistans i Sverige,
medan assistansbolaget får tillgång till en ny brukare med tillhörande ekonomisk ersättning.
(^25) Se t.ex. SOU 2025:20 s. 69–71.
(^26) Se kapitel 16 Konkurrens inom välfärdssektorn samt Kastberg Weichselberger (2024).


**SOU 2025:96 Kriminalitet och tillit**

hur välfärdssystemens marknadsreformer förenklat för kriminella
aktörer att etablera sig och driva offentligt finansierade verksam-
heter.
Eftersom välfärdsbrott av juridiska personer sker efter ingångna
avtal mellan utförare och beställare är det naturligt att upphand-
lingslagarna hamnar i fokus. LOV innebär t.ex. att kommuner och
regioner genom avtal ska reglera förutsättningarna för s.k. valfri-
hetssystem, och att samtliga aktörer som ansökt och som uppfyller
kraven i förfrågningsunderlagen måste godkännas. Det finns en
utbredd uppfattning bland kommuner och regioner att LOV-regel-
verkets utformning utgör en stor risk för felaktiga utbetalningar
(SOU 2025:20).

_Det stora antalet utförare och avtal omöjliggör tillräcklig kontroll_

Införandet av LOV är ett exempel på en marknadsreform som
möjliggjort för ett stort antal aktörer att bedriva offentligt finansierad
välfärdsverksamhet. Förenklade upphandlingsförfaranden och regel-
verk, och den fria etableringsrätt som följer av LOV, har skapat
gynnsamma förutsättningar för privata alternativ att konkurrera
om kunder, men också för oseriösa och kriminella aktörer att ta sig
in i välfärdssystemen. Fri etableringsrätt innebär bl.a. att det inte
finns någon begränsning av hur många utförare som kan etablera
sig inom t.ex. ett valfrihetssystem. Fler utförare innebär att mer
resurser behöver ägnas åt tillsyn och kontroll – både av kommuner,
regioner och av ansvariga tillsynsmyndigheter. Dessa kostnader har
sällan analyserats i praktiken av vare sig upphandlare (t.ex. en kom-
mun) eller forskare (Kastberg Weichselberger, 2024).
I sammanhanget kan också konstateras att kommuner och regioner
har ett lagstadgat ansvar att kontrollera och följa upp offentligt
finansierade verksamheter som bedrivs av privata aktörer.^27 Brå
(2022) bedömer dock att få, om ens några, kommuner och regioner
arbetar systematiskt med uppföljning inom alla områden som sträcker
sig längre än till att hantera kraftiga avvikelser eller uppenbara fel-
aktigheter. I stället tenderar uppföljningarna att bli grunda, och
sällan gå bortom en slentrianmässig kontroll av inskickade upp-
gifter. Statskontoret (2025) bedömer att det behövs mer kontroll

(^27) Se Kommunallagen (2017:725) 10 kap. 8 §.


**Kriminalitet och tillit SOU 2025:96**

```
inriktad på att upptäcka välfärdsbrott, och att kommuner och regioner
bör överväga att prioritera kontrollen högre. Av Brå:s (2022) rapport
framgår också att handläggare kan undvika att granska vissa verk-
samheter, t.ex. vid kopplingar till organiserad brottslighet eller
när aktörer hotar kommunen eller regionen med stämning, och
att möjliggörare och insiders kan verka för att företag ska undgå
granskning.
Ett stort antal utförare innebär också att kriminella och oseriösa
aktörer lättare kan hålla sig dolda i den stora massan. En större
kommun kan ha så många som 2 000 avtal med privata aktörer,
och en region har vanligen betydligt fler (SOU 2025:20). I region
Stockholm finns t.ex. 7 000 avtal som ska granskas och följas upp
(Region Stockholm, 2025).
```
```
Otillräckliga uteslutningsgrunder och svårt att avsluta avtal
```
```
Vid upphandling behöver krav och villkor för tjänsten tydligt fast-
ställas av beställaren. För att minska risken för att oseriösa aktörer
tilldelas kontrakt är det viktigt att de tjänster som upphandlas är
tydligt definierade och möjliga att utvärdera. Vad gäller välfärds-
tjänster är det dock en utmaning att exakt specificera vad en tjänst
ska omfatta. Som diskuteras i kapitel 12 så är det komplicerat att
mäta och bedöma kvalitet inom välfärdsverksamheter, och minst
lika svårt att i kontrakt med privata utförare kvantifiera krav på viss
kvalitet på ett sätt som inte leder till att andra delar av den upp-
handlade verksamheten negligeras (dvs. att det sker en ”pinnjakt”
av det som mäts och avtalats).^28 Det kan därför vara svårt för en
beställare att hävda avtalsbrott vid brister i utförandet. Därtill har
sällan den som tilldelas tjänsten – brukare, omsorgstagare eller
patienter – någon vetskap om vad som är skrivet i avtalet, eller
kompetens att bedöma om tjänsten som levererats överensstämmer
med vad som avtalats eller är av den kvalitet som kan förväntas.
Brister i utförandet kommer därför inte alltid till beställarens känne-
dom. Beställarens uppföljning av de upphandlade verksamheterna
är således viktig, men samtidigt förknippad med svårigheter, kost-
nader och administration.
```
(^28) Detta diskuteras bl.a. av Blix och Jordahl (2021).


**SOU 2025:96 Kriminalitet och tillit**

Under vissa förutsättningar kan en beställare utesluta aktörer
från att delta i upphandlingar.^29 Kommuner och regioner upplever
dock ofta svårigheter med att utesluta aktörer, trots misstanke om
eller dokumenterade tidigare brister (SOU 2025:20). För uteslut-
ning krävs vanligen tydliga bevis på allvarliga brister hos centrala
företrädare med en direkt koppling till verksamhetsområdet. Ute-
slutningsgrunderna utgör också endast ett fåtal brottstyper, och
den rättsliga domen får inte vara äldre än fem år.^30 Beställare har
inte möjlighet att inhämta utdrag ur belastningsregistret specifikt
för dessa brottstyper, samtidigt som de av proportionalitetsskäl
ofta undviker att inhämta ett allmänt utdrag. Ett alternativ är då att
be utföraren att skriftligen försäkra att vissa personer inom verk-
samheten inte har begått vissa grövre brott. Detta görs då genom
en s.k. _sanningsförsäkran_. Systemet med sanningsförsäkran kan
starkt ifrågasättas, och Leverantörskontrollutredningen har före-
slagit att systemet så långt som möjligt ska upphöra (SOU 2023:43).
Beställarnas resurser och kapacitet att efterforska om en utförare
tidigare gjort sig skyldig till t.ex. allvarliga fel i yrkesutövningen är
också begränsade. När en aktör väl har uteslutits kan den dessutom
bara flytta sin verksamhet till ett nytt bolag med en annan ledning,
och på så vis driva verksamheten vidare (t.ex. givet att kraven i ett
förfrågningsunderlag fortsatt är uppfyllda).
Var gränserna går för den praktiska tillämpningen av uteslut-
ningsgrunderna, och för rekvisiten som krävs för att kunna säga
upp eller häva avtal, är inte uppenbart (Brå, 2022). Det har inneburit
en del oklarheter, och att kommuner och regioner agerar olika. Brå
(2022) konstaterar också att det är tids- och resurskrävande för
beställarna att driva fram praxis, och att de flesta kommuner och
regioner inte har kapacitet att både hantera sina kärnuppgifter
och samtidigt driva rättsfall och överklagandeprocesser. Juridiska
processer riskerar också att bli mycket kostsamma. I flera fall har
hävning av avtal resulterat i rättsliga tvister, där utförare riktat krav

(^29) Uteslutning innebär att en leverantör inte får sitt anbud prövat i upphandlingen. För
upphandling enligt lagen (2016:1145) om offentlig upphandling (LOU) finns såväl frivilliga
som obligatoriska uteslutningsgrunder, beroende på om upphandlingen genomförs över
eller under s.k. tröskelvärden. Vissa särskilda tjänster, däribland vård och socialtjänster, sär-
behandlas vid upphandlingar enligt LOU, och i de fallen gäller reglerna under tröskelvärdet
även om den individuella upphandlingens värde överskrider tröskelvärdet. Vad gäller LOV
är kraven för uteslutning annorlunda, men Leverantörskontrollutredningen har i betänkandet
SOU 2023:43 bl.a. lämnat förslag som till stor del skulle innebära en harmonisering av
uteslutningsgrunderna.
(^30) Se 13 kap. LOU respektive 7 kap. LOV. Detta beskrivs också av Brå (2022).


**Kriminalitet och tillit SOU 2025:96**

```
mot beställaren gällande avtalsbrott, skadestånd eller ekonomisk
kompensation – och i vissa fall även väckt talan om förtal.
```
```
Det bedöms inte vara möjligt att kontrollera bort kriminaliteten
```
```
En otillräcklig kontroll möjliggör för kriminella och oseriösa aktörer
att verka inom välfärdssystemen. Beställare och tillsynsmyndig-
heter kan sannolikt bli mer effektiva i sin kontroll och uppföljning
```
- en övergång till en digital inköpsprocess kan t.ex. stärka kommun-
sektorns förutsättningar för en effektiv kontroll. Det är dock svårt
att föreställa sig hur en kommun, region eller myndighet ska kunna
ha kapacitet att utföra en adekvat tillsyn och uppföljning av den
mycket stora mängd avtal som nu är vanligt förekommande.^31 Det
är också svårt att föreställa sig hur den administrativa kostnaden
för tillsyn och kontroll ska kunna begränsas till en nivå där det
motiverar värdet av ett så stort antal utförare och avtal.
    Produktivitetskommissionens bedömning är att det är mycket
svårt att se hur kommuner, regioner och tillsynsmyndigheter ska
kunna ”kontrollera bort” de kriminella och oseriösa aktörerna
inom ramen för befintliga system.^32 De är helt enkelt inte rustade
för denna situation, och har varken kapacitet eller resurser att möta
kriminalitetens nuvarande omfattning. Kommissionen bedömer
därför att antalet leverantörer och avtal behöver minska rejält, och
att de leverantörer som finns kvar behöver ges starka incitament att
bygga upp ett gott rykte.

```
11.2.5 Infiltration och möjliggörare
```
```
Flera rapporter och utredningar har varnat för bl.a. möjliggörare,
infiltration, insiders, samt för andra otillbörliga påverkansförsök
mot förtroendevalda och tjänstepersoner.^33 Eftersom kommuner
och regioner bl.a. förvaltar och fördelar stora ekonomiska resurser
```
(^31) I kapitel 15 Offentlig upphandling föreslås att bredda kravet på elektroniska inköp till hela
den offentliga sektorn.
(^32) Polismyndigheten (2024d) bedömer t.ex. att myndigheterna sannolikt saknar förutsättningar
att bedriva en tillräckligt bra kontrollverksamhet och därför sannolikt brister i kontrollen
över vilka som t.ex. får tillstånd att etablera eller förvärva HVB.
(^33) Brå (2024) definierar en möjliggörare som en ”person som missbrukar sin anställning eller
sitt uppdrag i kommunal, statlig eller privat sektor till förmån för kriminella närverk”.
Se också Gunnarsson (2023), Statskontoret (2023) eller Brå (2025).


**SOU 2025:96 Kriminalitet och tillit**

anses de ofta vara särskilt sårbara. Statskontoret (2023) konstaterar
t.ex. att kommuner och regioner har verksamheter som är särskilt
utsatta för korruptionsrisker, bl.a. stora upphandlingar av välfärds-
tjänster samt inköp och verksamhet i bygg-, anläggnings- och avfalls-
hanteringsbranschen. Tjänstepersoner på lokal nivå har ofta en
central roll i beslut med betydande ekonomiska konsekvenser för
enskilda och för företag, t.ex. beviljande av ekonomiskt bistånd,
föreningsbidrag, utskänkningstillstånd samt beslut om bygglov och
markexploatering. Rapporter har också visat att tjänstemän och
förtroendevalda i förekommande fall utsätts för hot och våld (Brå,
2025). I dessa fall riskerar en tystnadskultur att uppstå som gynnar
den organiserade brottsligheten (Gunnarsson, 2023; SKR, 2021).
Påverkan kan också ske subtilt eller indirekt via mellanhänder,
eller genom infiltration där insiders t.ex. möjliggör brott, påverkar
beslut, eller förvarnar om kontroller. Förekomsten av möjliggörare
har beskrivits av bl.a. Brå (2024). Intresset bland den organiserade
brottsligheten att ha möjliggörare är stort, och de förekommer i
samtliga sektorer som Brå (2024) studerat, däribland rättsväsende,
kommunala förvaltningar, bank- och finansbranschen, fastig-
hetsförmedling, samt bokförings- och redovisningstjänster. Ofta
förmedlar möjliggörare information till personer i ett kriminellt
nätverk, t.ex. känsliga personuppgifter, underrättelser om vad
myndigheter vet om nätverket, varningar och instruktioner från
frihetsberövade medlemmar, eller information om möjliga brotts-
upplägg. Det förekommer också att möjliggörare utför handlingar
som underlättar den brottsliga verksamheten, t.ex. skapar falska
intyg, tillhandahåller bolag som brottsverktyg, hanterar brotts-
vinster, bistår med specialistkompetens i t.ex. redovisningsfrågor,
underlättar felaktiga utbetalningar från välfärdssystemen, eller,
i kraft av sin anställning, fattar för de kriminella gynnsamma beslut,
t.ex. vad gäller upphandlingar (Brå, 2024).

**11.2.6 Viktiga utgångspunkter för en stärkt effektivitet**

Produktivitetskommissionens bidrag i detta kapitel behöver för-
hålla sig till de övriga lagstiftningsprocesser som verkar i parallella
spår. Kommissionen är medveten om att regeringen har genomfört,
genomför samt bereder ett stort antal reformer och lagändringar


**Kriminalitet och tillit SOU 2025:96**

```
inom det kriminalpolitiska området. Dessa innefattar bl.a. föränd-
ringar vad gäller möjligheten att kunna dela information, nya verk-
tyg för rättsvårdande myndigheter och straffrättsliga förändringar.
Det är av stor betydelse för den offentliga sektorns effektivitet att
reformbeslut fattas på grundval av evidensbaserade underlag och
med beaktande av samhällsekonomisk effektivitet. Detta gäller inte
minst reformer inom det kriminalpolitiska området.
```
```
Åtgärder mot brottslighet kan leda till högre administrativ börda
```
```
Som beskrivits i avsnitt 11.2.2 har Sverige länge kännetecknats av
en hög nivå av institutionell och social tillit. Trots detta präglades
relationen mellan myndigheter, företag och medborgare under lång
tid av en mer kontrollorienterad förvaltningskultur. Denna kultur
avvecklades gradvis i syfte att förenkla och effektivisera kommuni-
kationen mellan myndigheter, företag och enskilda (Jeppson, 2024).
Den politiska ambitionen har varit att skapa låga trösklar för före-
tagande, bl.a. genom att avskaffa revisionsplikten för vissa aktie-
bolag samt förenkla för etablering av nya företag.^34 En följd av
detta har blivit att även kriminella aktörer sett företag som alltmer
attraktiva att använda som brottsverktyg.
Denna utveckling understryker ett centralt övervägande som
behöver göras när åtgärder för att begränsa brottslighet mot och
inom näringslivet diskuteras. Ökande generella krav och kontroller
innebär visserligen att det blir svårare att bedriva oseriös eller kriminell
verksamhet, men också att administrationen växer för de seriöst
verksamma. Kontrollsystem som är alltför administrativt kost-
samma ökar också incitamenten att fuska för att undgå kontroller.
Valet står dock inte nödvändigtvis mellan generella krav som
träffar samtliga företagare och medborgare, eller ett fullständigt
kravlöst tillitssamhälle. Många gånger finns en möjlighet att i stället
använda sig av riskbaserade urval, vilket möjliggör en utökad kon-
troll där det behövs som mest till en jämförelsevis liten aggregerad
kostnad för företagskollektivet.
```
(^34) Exempelvis har kravet på aktiekapital för att starta aktiebolag successivt sänkts.


**SOU 2025:96 Kriminalitet och tillit**

_Potential i att samla och tillgängliggöra information_

När det gäller effektiva kontrollsystem och upphandlingar som
befrämjar seriöst företagande ser Produktivitetskommissionen en
betydande potential, för såväl beställare som tillsynsmyndigheter,
i att kunna samla, registerföra och tillgängliggöra information om
t.ex. privata utförare och deras företrädare på ett ordnat sätt.^35
Inom detta område har ett flertal åtgärder initierats. T.ex. är ett
system för samordnad registerkontroll av företag under framtagande
hos Bolagsverket.^36 Vidare har Konkurrensverket getts i uppdrag
att utreda förutsättningarna för en metod, t.ex. ett system för
betygssättning, för att bedöma i vilken utsträckning leverantörer
fullgjort kvalitetskraven i tilldelade offentliga kontrakt.^37 I Utred-
ningen om förbättrade möjligheter till informationsutbyte mellan
myndigheter (SOU 2024:63, SOU 2025:45) analyseras behovet av
att stärka myndigheternas möjligheter att utbyta information i
syfte att förhindra, upptäcka och ingripa mot fusk, felaktiga ut-
betalningar och brottslighet, och regeringen har beslutat om en
proposition (prop. 2024/25:180) där flera av utredningens förslag
föreslås tas vidare. Vidare har regeringen tilldelat medel till Lant-
mäteriet för att upprätta ett register för bostadsrätter, vilket bedöms
kunna underlätta upptäckt av penningtvätt.^38
Det pågår också ett arbete för att minska risken för att personer
med koppling till organiserad brottslighet söker anställning inom
den offentliga förvaltningen i syfte att t.ex. agera som möjliggörare
(se också avsnitt 11.2.5). I promemorian Utökade registerkontroller
vid anställning i kommun (Ds 2024:24) föreslås bl.a. att kommuner
ska få utökade möjlighet att besluta om registerkontroller vid an-
ställning till befattningar som är kritiska för kommunens förmåga
att utföra sitt uppdrag. Förslagen är dock avgränsade till kommuner,
och det är angeläget att även regioner omfattas av eventuella nya
bestämmelser. Lagstiftningen behöver också beakta kommuners
och regioners behov av att göra bakgrundskontroller vid anställ-

(^35) SKR (2023) har i hemställan till regeringen förordat bl.a. samordnad registerkontroll
och inrättande av register över leverantörer som varit föremål för åtgärder. Även Svenskt
Näringsliv (2023b) har lyft behovet av att förbättra förutsättningarna för att dela information.
(^36) Registret bygger på förslag från Leverantörskontrollutredningen (SOU 2023:43).
(^37) Myndigheten ska också utreda en ändring av lagstiftningen med syfte att underlätta för att
förkasta onormalt låga anbud i upphandlingar (Fi2025/00078).
(^38) Det är välkänt att fastigheter utgör en attraktiv investering för kriminella aktörer. Fastig-
heter kan hyras ut och ge intäkter, och eftersom fastighetsköp vanligen avser stora belopp
finns möjlighet till storskalig penningtvätt.


**Kriminalitet och tillit SOU 2025:96**

```
ning till strategiska funktioner. För att förhindra korruption och
infiltration är det angeläget att framför allt verksamheter med
potentiellt stora ekonomiska förtjänster inkluderas, såsom upp-
handling, markanvisning, bygglov, och alkoholutskänkningstillstånd.
```
```
Myndigheterna behöver ges rimliga förutsättningar
```
```
Den kriminella utvecklingen kräver att både rättsvårdande myndig-
heter och tillsynsmyndigheter har de rätta verktygen och rimliga
förutsättningar att hantera sina uppdrag. Som beskrivits ovan har
regeringen tagit initiativ till ett antal utredningar om sekretess-
brytande bestämmelser, där en del har resulterat i ny lagstiftning.^39
Vad gäller brottslighet mot och genom företag har regeringen
genomfört flera åtgärder, bl.a. kriminalisering av företagskapning,
skärpa straff för brott mot målvaktsförbudet, samt nya möjligheter
för Bolagsverket att bl.a. kräva personlig inställelse av den som
anmäler en företrädare till myndighetens register samt vid kontroll
av misstänkt oriktiga uppgifter.^40 Brå har också getts i uppdrag att
kartlägga hur bolag används som brottsverktyg av kriminella nätverk.^41
Regeringen har därtill gett en särskild utredare i uppdrag att ta ställ-
ning till åtgärder mot oseriös företagsförmedling samt ytterligare
åtgärder för att motverka att företag används för att begå brott
(dir. 2025:43).
IVO har under senare år haft flera uppdrag att stärka sitt arbete
med att förebygga och motverka välfärdsbrottslighet och oseriösa
aktörer.^42 Informationsutbyte mellan IVO och andra myndigheter
är en central del i detta.^43 I syfte att stärka IVO:s möjligheter att
effektivt kunna motverka och hantera oseriösa och kriminella aktörer
utreds för närvarande huruvida myndigheten bör ges åtkomst till
bl.a. belastningsregistret och misstankeregistret (dir. 2025:41),
vilket IVO efterfrågat.^44
```
(^39) T.ex. lag (2024:307) om uppgiftsskyldighet för att motverka felaktiga utbetalningar från
välfärdssystemen samt fusk, regelöverträdelser och brottslighet i arbetslivet.
(^40) Se prop. 2024/25:8 Bolag och brott.
(^41) Ju2024/00843.
(^42) Se t.ex. S2024/00037 samt S2024/00041. Sedan i mars 2025 har IVO också i uppdrag att,
inom sina ansvarsområden, arbeta för att förebygga och motverka brottslighet, se förordning
(2013:176) med instruktion för IVO samt SFS 2025:53.
(^43) Se lagen (2016:774) om uppgiftsskyldighet vid samverkan mot viss organiserad brottslig-
het och förordningen (2016:775) om uppgiftsskyldighet vid samverkan mot viss organiserad
brottslighet.
(^44) Se IVO (2024b).


**SOU 2025:96 Kriminalitet och tillit**

Vissa regioner har uppmärksammat att den organiserade brotts-
ligheten utnyttjar statsbidraget för läkemedelsförmåner, bl.a. genom
att förmå läkare att förskriva narkotikaklassade läkemedel, botuli-
numtoxin och tillväxthormoner. Dessa preparat kan sedan säljas
vidare till ett högre pris på den svarta marknaden och därmed bidra
till den kriminella ekonomin (Riksrevisionen, 2023c; IVO, 2025).
Regeringen har gett en utredare i uppdrag att se över vissa frågor
om uppgiftsskyldighet, dokumentation, begränsningar och tillsyn
avseende läkemedelsförskrivningar med syftet är att motverka fel-
aktiga läkemedelsförskrivningar (dir. 2024:82).
För att förebygga och lagföra bl.a. bidragsbrott och bedrägerier,
men även annan brottslighet, är det angeläget att myndigheterna
ges goda förutsättningar i sitt arbete med att motarbeta felaktig
folkbokföring (Polismyndigheten, 2025). En individ kan t.ex. vara
skriven på en adress där hen inte bor för att få tillgång till ekono-
miska bidrag, eller för att dölja sin verkliga identitet vid annan
brottslig verksamhet. Genom att skapa en falsk identitet eller dölja
sin verkliga vistelseort kan kriminella undgå upptäckt, samordna
brottsliga aktiviteter och försvåra myndigheternas arbete. I Utred-
ningen om brottsbekämpning inom Skatteverket (SOU 2025:75)
föreslås bl.a. att straffansvaret i folkbokföringslagen skärps och att
bl.a. Skatteverket bör få använda biometriska uppgifter i sin folk-
bokföringsverksamhet.
I flera uppmärksammade fall har aktörer med kopplingar till
organiserad brottslighet förvärvat potentiellt samhällsviktiga fastig-
heter. Nyligen har utredningen om En ny förköpslag (SOU 2024:38)
föreslagit bl.a. en statlig förköpsrätt av fastigheter av intresse för
det militära eller civila försvaret, samt en kommunal förköpsrätt
av fastigheter för att motverka organiserad brottslighet. Förslagen
innebär att staten eller en kommun ges rätt att under vissa förut-
sättningar träda in i köparens ställe vid förvärv av fast egendom.
Produktivitetskommissionen stödjer inriktningen på förslagen,
men noterar samtidigt att flera remissinstanser lämnat relevanta
synpunkter.^45 Brå påpekar exempelvis att oseriösa aktörer sannolikt
kommer att hitta sätt att kringgå bestämmelserna, t.ex. genom att
använda målvakter eller bulvaner. Det finns även en risk att kom-

(^45) Det är t.ex. angeläget att ev. lagstiftning gällande förköpsrätt harmoniserar, där så är
relevant, med annan lagstiftning som kan komma att införas, t.ex. förslag som lämnats av
Utredningen om kontroll vid överlåtelse och upplåtelse av egendom av väsentlig betydelse
för totalförsvaret (SOU 2024:84).


**Kriminalitet och tillit SOU 2025:96**

```
muner indirekt medverkar till penningtvätt vid förvärv av fastig-
heter genom förköpsrätt.^46 Dessa risker bör beaktas i det fortsatta
lagstiftningsarbetet.
```
```
11.3 Bedömningar och förslag
```
```
11.3.1 Förändrat perspektiv kring privata utförares lämplighet
```
```
Bedömning: I stället för att den upphandlande eller tillstånds-
givande myndigheten ska påvisa huruvida en privat aktör är olämp-
lig, bör det åligga den privata aktören att regelbundet och löpande
kunna påvisa sin lämplighet.
```
```
Rättigheten att få bedriva näringsverksamhet med offentlig finan-
siering är i dag starkt skyddad. Uteslutningskraven vid upphand-
lingar är högt ställda, det är svårt för beställare att säga upp avtal
vilket ofta leder till kostsamma juridiska överklagandeprocesser,
beställare möter krav på löpande annonsering vid valfrihetssystem,
olika sekretessbestämmelser försvårar informationsdelning, osv.
Detta möjliggör också för kriminella och oseriösa aktörer att kunna
etablera sig och fortsätta verka inom de offentligt finansierade
systemen. Det har i sin tur skapat en osund konkurrens, där seriösa
företagare inte kan konkurrera och därför slås ut. Produktivitets-
kommissionen bedömer att de krav som i dag åligger den upphand-
lande eller tillståndsgivande myndigheten – att påvisa hur en privat
aktör är olämplig för att därefter kunna utesluta eller häva avtal
med denne – är för högt ställda. Det bör i stället åligga den privata
aktören att regelbundet och löpande kunna påvisa sin lämplighet
att få verka på marknader med offentlig finansiering. I de fall där
en privat aktör inte löpande kan påvisa sin lämplighet bör aktören
kunna uteslutas eller de ingångna avtalen avslutas. Kommissionen
bedömer att lagstiftning hädanefter bör ta denna generella utgångs-
punkt, och flera av kommissionens förslag och bedömningar går i
denna riktning.^47
```
(^46) Se Brå:s remissyttrande över betänkandet Digitala fastighetsköp & Förköpsrätt vid
fastighetstransaktioner (SOU 2024:38).
(^47) I kapitel 16 gör också Produktivitetskommissionen bedömningen att det bör ställas höga
krav på aktörer för att få delta på en kvasimarknad.


**SOU 2025:96 Kriminalitet och tillit**

**11.3.2 Revidera eller upphäv lagen om valfrihetssystem**

```
Förslag: Lagen (2008:962) om valfrihetssystem (LOV) revideras
för att möjliggöra starkare grindvaktsfunktioner mot kriminella
och oseriösa aktörer. Om det inte bedöms vara möjligt att uppnå
med en revidering av lagstiftningen bör LOV upphävas i sin helhet.
```
Kommuner och regioner upphandlar många gånger drift av kom-
munala ansvarsområden från privata aktörer, bl.a. genom lagen
(2008:962) om valfrihetssystem (LOV). Den upphandlande myn-
digheten är då skyldig att godkänna samtliga utförare som uppfyller
kraven i ett visst förfrågningsunderlag, varefter utföraren kan av-
kräva den upphandlande myndigheten ekonomisk ersättning för
utförda tjänster. I LOV finns därtill krav på att det löpande ska vara
möjligt för privata aktörer att ansluta sig till valfrihetssystemen, samt
ingen gräns för hur många aktörer som kan etablera sig eller hur
många tjänster de kan utföra.^48 Kommunernas och regionernas
förutsättningar att säkerställa en god kostnadskontroll är därmed
kraftigt inskränkta. Ett stort antal utförare innebär också högre
kostnader för kontroll, tillsyn och administration för såväl beställare
som för ansvariga tillsynsmyndigheter.^49
I Utredningen om kommunal anslutning till Utbetalningsmyn-
dighetens verksamhet (SOU 2025:20) beskrivs hur införandet av
LOV väsentligen förändrade förutsättningarna för kommunsektorn.
Sårbarheten för välfärdsbrottslighet ökade, och uppfattningen är
idag utbredd bland kommuner och regioner att LOV-regelverkets
utformning utgör en stor risk för felaktiga utbetalningar. Det för-
enklade upphandlingsförfarandet, i kombination med ett stort antal
utförare, innebär stora risker för att kriminella och oseriösa aktörer
tar sig in i de offentliga systemen och därefter kan hålla sig dolda i
den stora massan av utförare (Brå, 2022). Som exempel kan nämnas
att det bara inom region Stockholm finns cirka 7 000 avtal som ska
granskas och följas upp.^50

(^48) I kapitel 17 Hälso- och sjukvård beskrivs hur denna fria etableringsrätt kan innebära att
företagsekonomiska incitament i högre utsträckning styr var utförare etablerar sig samt vilka
kunder de riktar sig emot, och att detta riskerar att leda till _cream skimming_ , överetableringar,
samt icke medicinskt motiverad vårdkonsumtion.
(^49) Blix och Jordahl (2021) beskriver hur fri etablering kan bli ett problem i valfrihetssystem,
och att vissa inträdeshinder till dessa marknader kan vara nödvändiga.
(^50) Se Region Stockholm (2025). Samtliga avtal är inte tecknade inom ramen för LOV, men
samtliga avtal kräver att resurser tillägnas förvaltning och uppföljning.


**Kriminalitet och tillit SOU 2025:96**

```
Regeringen har gett Konkurrensverket i uppdrag att lämna
förslag på hur LOV kan revideras.^51 Myndigheten ska bl.a. lämna
förslag som bidrar till att kriminella eller oseriösa aktörer utesluts
från valfrihetssystemen, se över om kravet på möjligheten till löpande
anslutning kan avskaffas, samt lämna förslag på huruvida ytterligare
uteslutningsgrunder kan och bör införas i LOV. Produktivitets-
kommissionen bedömer att uppdragets frågeställningar är synner-
ligen angelägna, och att förslag som går i den riktningen behöver
genomföras. Huruvida de förslag som lämnas av myndigheten
kommer att kunna utgöra ett tillräckligt beredningsunderlag för att
ta vidare återstår att se. I annat fall bör regeringen låta utreda frågan
i ett snabbspår för att skyndsamt kunna genomföra förändringar i
denna riktning.
Produktivitetskommissionens föreslår att LOV revideras på ett
sådant sätt att det kraftigt försvårar för kriminella och oseriösa
aktörer att få tillgång till de offentligt finansierade marknaderna.
Om det inte bedöms vara möjligt att uppnå detta med en revidering
av lagstiftningen så bör LOV upphävas i sin helhet. En sådan för-
ändring bör föregås av gedigen analys och konsekvensutredning, bl.a.
gällande effekter avseende tillgänglighet för brukare och patienter.
```
```
11.3.3 Tillståndsplikt och uppgiftslämnandeskyldighet
```
```
Förslag: Uppgiftslämnandeskyldighet ska gälla för privata utförare
av hälso- och sjukvård.
```
```
Förslag: Tillståndsplikt införs för ytterligare verksamheter inom
hälso- och sjukvården, däribland primärvård.
```
```
Förslag: Kraven för att erhålla tillstånd att bedriva offentligt
finansierad verksamhet skärps och beviljas endast om utförare
bedöms uppvisa särskild lämplighet. En vandelsprövning ska
göras vid utfärdande av nya tillstånd och befintliga tillstånd ska
lättare kunna återkallas.
```
(^51) Se Regeringskansliet (2025f).


**SOU 2025:96 Kriminalitet och tillit**

```
Förslag: Möjligheten att förvärva tillståndspliktiga verksamheter
med aktiva tillstånd begränsas.
```
Som tidigare beskrivits har flera myndigheter rapporterat att krimi-
nella börjat driva bl.a. vårdcentraler och vaccinationsmottagningar,
och flera regioner har identifierat kopplingar till organiserad brotts-
lighet bland vårdgivare. Kriminella aktörer använder också alltmer
avancerade brottsupplägg som är svårare att upptäcka, samt för-
svårar för och håller sig undan myndigheternas tillsyn (IVO, 2025).
Det åligger den upphandlande kommunen eller regionen att
utöva kontroll och uppföljning av de verksamheter som lämnats
över till privata utförare (se också förslag 11.3.7). För det krävs att
beställaren får tillgång till viss information, bl.a. vissa uppgifter ur
patientjournaler, för att t.ex. kunna verifiera att fakturerade vård-
tjänster motsvarar den vård som faktiskt dokumenterats samt för
att säkerställa att vården är förenlig med uppdragets innehåll, medi-
cinskt motiverad och av god kvalitet. Flera beställare upplever dock
svårigheter med att få tillgång till information från privata vård-
givare, som ofta hänvisar till bestämmelser om tystnadsplikt (SKR,
2023). Produktivitetskommissionens bedömer att en uppgifts-
lämnandeskyldighet bör föreligga för samtliga aktörer som bedriver
kommunal och regional hälso- och sjukvård. Det ska inte vara möj-
ligt för privata vårdgivare att slentrianmässigt hänvisa till tystnads-
plikt för att slippa lämna ut nödvändig information och undgå
granskning. Samtidigt finns det motiverade regelverk gällande
sekretess och tystnadsplikt som behövs för att säkerställa att t.ex.
integritetskänsliga patientuppgifter förblir skyddade.^52
En noggrann tillståndsprövning försvårar för oseriösa aktörer
att få tillgång till offentligt finansierade marknader. I dag beslutar
t.ex. IVO vid sin tillståndsprövning huruvida en verksamhet upp-
fyller vissa uppställda krav och regler, samt gör en ägar- och led-
ningsprövning.^53 Verksamheter inom hälso- och sjukvården är i
regel inte tillståndspliktiga, vilket innebär större risker för etablering
av oseriösa och kriminella aktörer, i synnerhet i kombination med

(^52) Exempelvis är det enligt 6 kap. 12 § PSL förbjudet för den som är eller har varit verksam
som hälso- och sjukvårdspersonal inom den privata vårdsektorn att obehörigen röja infor-
mation som inhämtats i tjänsten rörande enskildas hälsotillstånd.
(^53) IVO genomför t.ex. tillståndsprövningar för verksamheter som bedrivs enligt lagen
(1993:387) om stöd och service till vissa funktionshindrade (LSS) samt enligt socialtjänst-
lagen (2001:453, SoL).


**Kriminalitet och tillit SOU 2025:96**

```
fri etableringsrätt.^54 Brå (2022) har t.ex. konstaterat att tillstånds-
pliktiga aktörer granskas mer ingående, och menar därför att det
bör övervägas om bl.a. hälso- och sjukvården ska omfattas av till-
ståndsplikt, vilket även IVO (2022) och SKR (2023) föreslagit.
Produktivitetskommissionens bedömning är att fler verksamheter
inom hälso- och sjukvården bör omfattas av tillståndsplikt, däribland
primärvård och andra särskilt riskutsatta verksamheter. Kommis-
sionen inser samtidigt att tillståndsplikt, givet att det bedöms vara
ett potentiellt effektivt verktyg, innebär en risk för att kriminella
flyttar till andra sektorer eller till icke tillståndspliktiga verksam-
heter. Det är viktigt att regeringen är medveten om denna risk, och
har beredskap att agera ifall utvecklingen så kräver.
Därtill föreslås att kraven för att beviljas tillstånd att bedriva
offentligt finansierad verksamhet skärps. Kommissionen menar att
utförare endast bör beviljas tillstånd ifall de bedöms uppvisa sär-
skild lämplighet. Kommissionen föreslår att en vandelsprövning
ska göras vid beviljande av tillstånd, där tillstånd endast ska beviljas
under förutsättning att centrala företrädare bedöms uppfylla krav
på god vandel och ett oklanderligt förflutet. Tillståndsprövnings-
processerna bör också ställa krav på personlig inställelse för relevant
personkrets, när så bedöms vara motiverat.
Det är därtill av stor vikt att en aktiv tillsyn följer av beviljade
tillstånd. Myndigheterna behöver ges tillräckliga förutsättningar för
att kunna utföra regelbunden tillsyn samt agera på inkomna tips.
Tillstånd utan aktiv tillsyn riskerar annars att skapa en falsk trygg-
het för såväl beställare som för patienter och brukare.
Tillstånd är i vissa fall överförbara vid t.ex. ägarbyten eller aktie-
och verksamhetsöverlåtelser. En konsekvens av detta är att befint-
liga verksamheter med aktiva tillstånd köps och säljs, t.ex. på olika
företagsmäklarsidor på internet. Det är angeläget att såväl personal
som ägare är särskilt lämpliga att utföra den verksamhet de åtagit
sig att bedriva. Som beskrivits tidigare har det dock konstaterats
att det inom t.ex. HVB-verksamhet och personlig assistans finns
kopplingar mellan både ägare och anställda till kriminella aktörer
(Polismyndigheten, 2024d; Nuc, 2025). För att undvika att verk-
samheter med tillståndsplikt köps och säljs utan att de nya ägarna
genomgår prövning är det angeläget att tillstånd kan kopplas till en
```
(^54) Tillstånd krävs endast för vissa särskilt reglerade verksamheter, bl.a. verksamheter som
sysslar med blodsäkerhet samt hantering av mänskliga vävnader.


**SOU 2025:96 Kriminalitet och tillit**

specifik ägarstruktur.^55 Produktivitetskommissionen föreslår att
möjligheten att förvärva tillståndspliktiga verksamheter med aktiva
tillstånd begränsas. På samma sätt bör vilande verksamheter inte få
behålla sina tillstånd under någon längre tidsperiod, eftersom dessa
då kan användas vid ett övertagande av en oseriös eller kriminell
aktör.^56 Kommissionen föreslår också att det ska bli lättare att åter-
kalla tillstånd. Det mest lämpliga sätt att genomföra dessa föränd-
ringar bör utredas vidare.^57
Kommissionen inser att förslaget kan innebära en begränsning
för seriösa företagare som önskar att snabbt kunna växa genom
förvärv, eller som av andra legitima skäl vill göra en förändring i
ägarstrukturen. Kommissionens bedömning är emellertid att nyttan
för de seriösa företagarna, bl.a. bestående av att inte i samma om-
fattning behöva konkurrera med kriminella eller oseriösa aktörer,
överstiger den administrativa kostnad som en ny tillståndsprövning
i de fallen skulle kunna innebära.^58

**11.3.4 Samla, dela och tillgängliggöra information**

```
Förslag: Ett utförarregister för privata utförare av all offentligt
finansierad verksamhet införs.
```
```
Bedömning: Möjligheterna för kommuner, regioner och myndig-
heter att dela information sinsemellan bör förbättras. Rättsvår-
dande myndigheter bör i större utsträckning få lämna informa-
tion och underrättelser till kommuner, regioner och myndigheter
när sådan information bedöms vara användbar.
```
(^55) Problematik kopplad till otillräcklig granskning vid överlåtelser förekommer även för s.k.
taxeanslutna aktörer som bedriver verksamhet enligt lagen (1993:1651) om läkarvårdsersätt-
ning (LOL) och lagen (1993:1652) om ersättning för fysioterapi (LOF). I kapitel 17 lämnas
förslag om att dessa lagar ska upphävas.
(^56) Förslaget är i linje med vad SKR (2023) hemställt till regeringen.
(^57) Det kan t.ex. handla om bestämmelser i SoL där det anges att tillstånd för att bedriva
verksamhet är personliga och ej överförbara. En sådan ändring skulle innebära att det vid alla
former av ägarförändringar krävs en ny tillståndsprövning av IVO.
(^58) Produktivitetskommissionen är medveten om att den pågående utredningen (dir. 2025:41)
har till uppgift att bl.a. analysera och ta ställning till om det bör införas tillståndsprövning
i hälso- och sjukvården, överväga en utökning av privata vårdgivares uppgiftsskyldighet,
samt ta ställning till om IVO bör ges tillgång till uppgifter från belastnings- och misstanke-
registret. Produktivitetskommissionen bedömer dock att förslagen är så pass angelägna att
kommissionen har funnit det relevant att understryka frågornas betydelse.


**Kriminalitet och tillit SOU 2025:96**

```
Produktivitetskommissionen bedömer att det finnas stor potential
i att samla och tillgängliggöra information om utförare, deras före-
trädare, och kvaliteten på de utförda tjänsterna, för att lättare iden-
tifiera oseriösa aktörer.^59 Oseriösa aktörer saknar i flera avseenden
tillräckliga incitament att bedriva sin verksamhet på ett seriöst sätt.
Vid underlåtelse eller omfattande kvalitetsbrister riskerar de visser-
ligen att få sin verksamhet avslutad (t.ex. p.g.a. myndighetsbeslut),
men de kan utan större kostnad starta ett nytt bolag (t.ex. med nya
bolagsmålvakter) och därefter fortsätta driva verksamheten vidare i
ny skepnad (t.ex. ifall de fortfarande uppfyller kraven i ett förfråg-
ningsunderlag).
Möjligheten att använda tidigare erfarenheter av utförare vid
tilldelning av kontrakt är ett potentiellt kraftfullt verktyg för att
främja kvalitet och seriöst företagande. Det gäller särskilt när rele-
vanta kvalitetsdimensioner inte går att fastställa i ett avtal, vilket
ofta är fallet för välfärdsverksamheter. Behovet av ett nationellt
register över privata utförare av offentligt finansierad verksamhet
har länge påtalats, där det framgår t.ex. var utförare verkar och
begär ut ersättning, vilka som är ansvariga företrädare, samt infor-
mation om oegentligheter, kvalitetsbrister och misskötsel.^60 Pro-
duktivitetskommissionen delar denna bedömning och föreslår att
ett sådant register byggs upp och görs tillgängligt för kommuner,
regioner och myndigheter. Det kan exempelvis göras genom att det
leverantörskontrollsystem som tas fram vid Bolagsverket komplet-
teras, t.ex. genom att ge upphandlande organisationer möjlighet att
rapportera in när en leverantör agerat på ett oseriöst, klandervärt
eller kriminellt sätt, så att andra upphandlande organisationer kan
använda denna information vid upphandlingar. Registret föreslås
också knytas till det system för betygssättning av leverantörer som
föreslås i kapitel 15 Offentlig upphandling, där betygssättningen
ska kunna utgöra en grund vid framtida upphandlingsbeslut, samt
kompletteras med annan information som den offentliga sektorn
```
(^59) Flera pågående lagstiftningsprocesser tar sikte på detta (se avsnitt 11.2.6). T.ex. har
Bolagsverket getts i uppdrag att ta fram ett system för en samlad registerkontroll av företag.
Konkurrensverket har getts i uppdrag att föreslå en metod, t.ex. ett system för betygssätt-
ning, för att bedöma i vilken utsträckning leverantörer fullgör kvalitetskraven i offentliga
kontrakt.
(^60) Se t.ex. SKR (2023) hemställan till regeringen samt SOU 2025:20.


**SOU 2025:96 Kriminalitet och tillit**

har och som kan vara relevant för den upphandlande aktören.^61
I detta avseende är det av stor vikt att de olika system och register
som den offentliga sektorn förvaltar kommunicerar med varandra
och uppdateras samtidigt, när ändringar görs i något register.^62
Kommissionen inser vidare hur problem kan uppstå när t.ex. krimi-
nella aktörer använder sig av falska bolagsföreträdare. Tillsammans
med det faktum att oseriösa aktörer ofta använder bolag som för-
brukningsvara, understryker detta vikten av en bred ägar- och led-
ningsprövning och att inrapporterade oegentligheter knyts till
fysiska personer.
Det har framförts av flera, bl.a. av Brå (2022), att det behövs
en lag om underrättelseskyldighet gällande juridiska personers väl-
färdsbrott, likt den lagstiftning som finns för enskilda personer.^63
Sedan den 1 april 2025 är myndigheter, kommuner och regioner
skyldiga att under vissa förutsättningar lämna information till brotts-
bekämpande myndigheter.^64 Denna uppgiftsskyldighet går dock
bara i en riktning. Kommuner och regioner kan ha behov av att få
information och underrättelser från bl.a. Polismyndigheten gällande
oegentligheter och misstankar mot exempelvis företrädare för upp-
handlade verksamheter. Produktivitetskommissionen bedömer att
rättsvårdande myndigheter i större utsträckning än i dag bör få
lämna information och underrättelser till kommuner, regioner och
andra beställare när sådan information bedöms vara användbar.
Goda möjligheter bör också finnas för kommuner, regioner och
andra beställare att dela information sinsemellan, i de fall där någon
innehar sådana underrättelser att det finns skäl att misstänka att en
viss verksamhet inte bedrivs på ett seriöst sätt.^65

(^61) Därtill har E-hälsomyndigheten getts i uppdrag att ta fram en nationell katalog över vård-
givare och utförare av socialtjänst som en del i regeringens arbete med att skapa en nationell
vårdförmedling.
(^62) Flera myndigheter förvaltar redan i dag omfattande register över utförare av bl.a. välfärds-
verksamhet. IVO ansvarar t.ex. för Vårdgivarregistret och IVO:s verksamhetsregister.
(^63) Se t.ex. bidragsbrottslagen (2007:612) samt lagen (2008:206) om underrättelseskyldighet
vid felaktiga utbetalningar från välfärdssystemen.
(^64) Lag (2025:170) om skyldighet att lämna uppgifter till de brottsbekämpande myndigheterna.
(^65) Flera av de sekretessbrytande bestämmelser som förslagits i andra lagstiftningsprocesser
har tagit den befintliga strukturen i offentlighets- och sekretesslagen (2009:400), OSL, för
given. Ett alternativ till detta är att i stället avskaffa sekretessen mellan myndigheter, med väl
avvägda undantag för uppgifter av särskilt integritetsskyddsvärde. Detta alternativ förordas
bl.a. i SOU 2024:63 samt i Polismyndighetens remissyttrande gällande betänkandet i fråga.
I kapitel 4 Digitalisering och AI föreslår Produktivitetskommissionen att OSL utformas
omvänt så att informationsutbyte är tillåtet som huvudregel.


**Kriminalitet och tillit SOU 2025:96**

```
11.3.5 Offentlighetsprincip för offentligt finansierad välfärd
```
```
Förslag: Offentlighetsprincipen ska gälla för alla offentligt finan-
sierade välfärdsverksamheter.
```
```
I Skolinformationsutredningens betänkande (SOU 2024:28) före-
slås att offentlighetsprincipen ska införas för privata aktörer inom
skolområdet. Produktivitetskommissionen har i delbetänkandet
förslagit motsvarande, bl.a. med motiveringen att insyn i dessa
verksamheter är avgörande för granskning och ansvarsutkrävande.^66
Med likalydande motivering bör offentlighetsprincipen som
regel gälla för andra välfärdsverksamheter som uppbär offentlig
finansiering. Utredningen om ökad insyn i välfärden lämnar i sitt
betänkande förslag för hur offentlighetsprincipen i praktiken kan
införas i privat utförd, offentligt finansierad vård och omsorg
(SOU 2016:62). I betänkandet redogörs också för de potentiella
målkonflikter som kan uppstå; behovet av insyn för granskning
och ansvarsutkrävande behöver vägas mot att genomförandet inte
onödigtvis ökar administrationen eller medför ett oproportioner-
ligt intrång i patienternas och brukarnas integritet. I betänkandet
omnämns dock inte de risker som en bristande insyn innebär för
möjligheten att upptäcka oseriös och kriminell verksamhet, vilket
i dag utgör ytterligare ett angeläget skäl. Mot denna bakgrund före-
slår Produktivitetskommissionen att offentlighetsprincipen som
regel ska gälla för alla offentligt finansierade välfärdsverksamheter.
```
```
11.3.6 Lägre krav för uteslutning och lättare att säga upp avtal
```
```
Bedömning: Kraven för uteslutning av leverantörer vid upp-
handling bör sänkas och bli enklare att tillämpa för beställare.
```
```
Bedömning: Det bör bli lättare för offentliga organisationer att
säga upp avtal med upphandlade aktörer.
```
(^66) Se SOU 2024:29, avsnitt 9.3.3.


**SOU 2025:96 Kriminalitet och tillit**

Tidigare i kapitlet har beskrivits hur uteslutningsgrunderna för
beställare många gånger är högt ställda, och hur det försvårar för
uteslutning av oseriösa leverantörer vid upphandlingar (se av-
snitt 11.2.4).^67 Produktivitetskommissionen bedömer att kraven för
att utesluta leverantörer bör sänkas, dvs. det bör bli lättare för upp-
handlande myndigheter att utesluta leverantörer, när det finns skäl
att anta att en aktör inte kommer att utföra verksamheten på ett
seriöst eller klanderfritt sätt.
Produktivitetskommissionen erfar också att det många gånger
är svårt att säga upp avtal med privata utförare i de fall där felaktig-
heter uppdagas efter ingångna avtal. Vidare riskerar uppsägning av
avtal att leda till kostsamma juridiska överklagandeprocesser för
beställaren. En aktör som uteslutits ur ett valfrihetssystem kan
också flytta sin verksamhet till ett nytt bolag med en annan led-
ning, och på så sätt driva verksamheten vidare. Produktivitetskom-
missionen bedömer att det bör bli lättare för offentliga organisa-
tioner att säga upp avtal när felaktigheter, eller indikationer på ett
oseriöst agerande, kommer till beställarens kännedom.
Dessa bägge bedömningar är i linje med kapitlets inledande
bedömning om perspektivskifte kring privata utförares lämplighet
eller olämplighet (se 11.3.1). Den praktiska utformningen av be-
dömningarna bör utredas vidare. Inledningsvis kan Upphandlings-
myndigheten ges i uppdrag att ta fram stöd för upphandlingskrav
för motverkandet av välfärdsbrottslighet, och för att avgöra vid
vilka tillfällen man ska kunna säga upp ett avtal. Se också kapitel 15
Offentlig upphandling om stärkt upphandlingsstöd.

**11.3.7 Skärpta krav och möjlighet att ta ut avgifter för kontroll**

```
Förslag: Det kommunala ansvaret för kontroll och uppföljning
av verksamheter som lämnats över till privata utförare skärps.
```
```
Förslag : Kommuner och regioner ges rätt att ta ut avgifter från
privata utförare för den kontroll som utförs enligt bestämmel-
serna i kommunallagen (2017:725).
```
(^67) Detta beskrivs i Brå (2022). Se också 13 kap. LOU respektive 7 kap. LOV.


**Kriminalitet och tillit SOU 2025:96**

```
Som beskrivs i avsnitt 11.2.4 är kommuner och regioner skyldiga
att kontrollera och följa upp verksamheter som överlämnats till
privata utförare, samt säkerställa att avtalen gör det möjligt för
allmänheten att få information som ger insyn i verksamheterna.^68
Brå (2022) beskriver dock att mycket få kommuner och regioner
arbetar systematiskt med uppföljning inom alla områden, utöver att
hantera kraftiga och uppenbara avvikelser. Myndighetens bedöm-
ning är att de resurser som läggs på uppföljning är allt för knappa
och att betydligt fler kommuner och regioner bör öka resurserna
för sin uppföljningsverksamhet (Brå, 2022). Bristen på resurser för
kontroll har också angetts av både kommuner och regioner som
den faktor som i störst utsträckning utgör en risk för felaktiga
utbetalningar (SOU 2025:20).
En dålig kontroll av var offentliga medel tar vägen möjliggör för
kriminella och oseriösa aktörer att verka inom välfärdssystemen.
Produktivitetskommissionen bedömer att kommuner och regioner
som väljer att överlämna drift av kommunala ansvarsområden till
privata utförare behöver vara betydligt mer ambitiösa i arbetet med
att säkerställa att offentliga medel inte går till oseriösa eller kriminella
aktörer. Kommissionen föreslår därför att de krav på kontroll och
granskning som gäller för kommuner och regioner som överlämnar
skötseln av kommunala angelägenheter till privata utförare skärps.^69
Kommissionen delar också ovan beskrivna bedömning av att de
resurser som ägnas åt kontroll och uppföljning är allt för knappa,
och skulle behöva öka. Däremot ser kommissionen inga skäl till
varför kostnaden för kommuners och regioners kontroll ska åligga
det offentliga. Kostnaden bör snarare ses som en del av företagens
kostnad för att få verka på marknader med offentlig finansiering,
och därför bäras av de verksamma aktörerna. Av det skälet föreslår
kommissionen också att kommuner och regioner ges rätt att ta ut
avgifter från privata utförare för den kontroll som utförs enligt
bestämmelserna i KL.^70
```
(^68) Se Kommunallag (2017:725) 10 kap. 7– 9 §.
(^69) Skärpt kontroll av privata utförare har även föreslagits av bl.a. Gunnarsson (2024).
(^70) Förslaget kan jämföras med hur kommuner i dag ges möjlighet att ta ut avgifter för tillsyn
enligt t.ex. alkohollagen (2010:1622).


**SOU 2025:96 Kriminalitet och tillit**

**11.3.8 Insatser mot korruption och möjliggörare**

```
Förslag: Misstänkt korruption i kommuner och regioner ska
omfattas av obligatorisk anmälningsskyldighet.
```
Som beskrivits tidigare bedrivs merparten av den korruptions-
känsliga offentliga verksamheten i kommuner och regioner. Kom-
munsektorn genomför ett stort antal upphandlingar och hand-
lägger en stor del av den offentliga sektorns myndighetsutövning,
däribland bidragsbeslut, markanvisning och bygglov, vilka är kända
riskområden för korruption.
För statliga myndigheter finns en skyldighet att upprätta en
åtalsanmälan vid skälig misstanke om att en person i sin anställning
gjort sig skyldig till bl.a. tjänstefel eller tagande av muta.^71 Därtill
har förvaltningsmyndigheter en skyldighet att aktivt arbeta för att
förebygga bl.a. korruption.^72 Motsvarande generella skyldigheter
saknas i kommunsektorn (Polismyndigheten, 2024c).
Statskontoret (2023) bedömer att kommuner och regioner bör
stärka sitt arbete mot korruption. Korruptionsmisstankar i kommun-
sektorn hanteras inte alltid genom polisanmälningar, utan i före-
kommande fall arbetsrättsligt genom att anställda köps ut (Polis-
myndigheten, 2024c). Misstänkta brott kan då inte lagföras, och
aktuella personer kan fortsätta agera på likartade sätt i andra delar
av den offentliga sektorn. Givet den dokumenterade förekomsten
av insiders och möjliggörare (se avsnitt 1.2.5) föreslår Produktivitets-
kommissionen att det på motsvarande sätt som för statlig verksam-
het ska bli obligatoriskt att anmäla misstänkt korruption i kom-
muner och regioner. Att endast anmäla misstänkt korruption är
dock otillräckligt. Förslaget kräver också att Polisen omhändertar
och ordentligt utreder korruptionsanmälningar.

(^71) Se 22 § lag (1994:260) om offentlig anställning.
(^72) Förvaltningsmyndigheter har en skyldighet att följa internrevisionsförordningen och ska
därför, enligt 2 § förordningen (2007:603) om intern styrning och kontroll, säkerställa att
den interna processen för styrning och kontroll förebygger att verksamheten utsätts för
korruption, otillbörlig påverkan, bedrägeri och andra oegentligheter.


**Kriminalitet och tillit SOU 2025:96**

```
Bedömning: Regeringen bör överväga hur s.k. möjliggörare i
större utsträckning kan motverkas och lagföras.
```
```
Hur bolag ofta används som brottsverktyg har beskrivits tidigare
i kapitlet. För att en brottslig verksamhet ska verka legitim anlitas
ofta t.ex. redovisningskonsulter i bolag som inte omfattas av revisions-
plikt.^73 Det är inte ovanligt att falska fakturor bokförs eller att
felaktiga bokföringsmässiga dispositioner sker i syfte att undvika
skatt eller skapa en falsk bild av tillgångar och skulder. Redovis-
ningskonsulternas tjänster är i dessa sammanhang mycket värde-
fulla för de kriminella aktörerna, och de utgör i flera avseenden en
mycket betydelsefull möjliggörare. Svenska Bankföreningen (2024)
har därför hemställt till regeringen att redovisningskonsulter bl.a.
bör bli föremål för obligatorisk auktorisering och tillsyn, samt vara
anmälningsskyldiga vid misstanke om ekonomisk brottslighet.
Produktivitetskommissionen bedömer att regeringen bör över-
väga hur möjliggörare, bl.a. redovisningskonsulter och andra som
tvättar kriminella bolag, i större utsträckning kan motverkas och
lagföras.
```
```
11.3.9 Motverka användandet av bolag som brottsverktyg
```
```
Förslag: Marknaden för bolagsförmedling ska regleras och bolags-
mäklare ska omfattas av tillståndsplikt.
```
```
Bedömning: Det bör bli enklare att avveckla företag.
```
```
Som tidigare beskrivits bedömer Europol (2021) att mer än 80 pro-
cent av alla kriminella nätverk inom EU använder sig av bolag
som brottsverktyg. Dessa bolag är ofta s.k. historikbolag (se av-
snitt 11.2.3), där förmedling av sådana möjliggör ett snabbt och
flexibelt användande av bolag som brottsverktyg (Nuc, 2024).^74
```
(^73) En redovisningskonsult ska ej förväxlas med en revisor. En auktoriserad revisor är en
skyddad yrkestitel, vilket är ett krav att aktiebolag ska ha om bolaget omfattas av revisions-
plikt.
(^74) Bolagsförmedling är en tjänst som innebär att en mellanhand (bolagsmäklare) förmedlar
köp och försäljning av ett bolag mellan säljare och köpare.


**SOU 2025:96 Kriminalitet och tillit**

Det finns alltjämt ett stort värde av enkla processer för att starta
företag och för att snabbt kunna få nödvändiga registreringar för
t.ex. F-skatt. Samtidigt måste en balans upprätthållas mellan att å
ena sidan underlätta för företagande och å andra sidan ha tillräckliga
möjligheter att förhindra att företag används som brottsverktyg.
Inte minst ligger det i de seriösa företagens intresse att kriminella
och oseriösa aktörer inte tillåts verka på ett sätt som försvårar eller
omöjliggör sund konkurrens. Om regelverken utformas med en-
sidig prioritering för enkelhet, utan förutsättningar för tillräcklig
kontroll, öppnar det upp möjligheter för kriminella aktörer att
utnyttja systemet.
Mot bakgrund av Nuc:s (2024) bedömning att 80 procent av alla
historikbolag som mäklas går till individer med kriminella syften,
föreslår Produktivitetskommissionen att marknaden för bolags-
förmedling regleras och att bolagsförmedling blir tillståndspliktigt
för bolagsmäklare. Bolagsmäklare ska också omfattas av penning-
tvättslagen, såsom i dag är fallet för bl.a. fastighetsmäklare och
revisorer.^75
Produktivitetskommissionen bedömer också att det bör bli
enklare att avveckla företag, vilket kan minska efterfrågan hos
seriösa företagare av att använda sig av bolagsförmedlingstjänster
och därmed minska utbudet av historikbolag.

**11.3.10 Skärpt miljöstraffrätt och insatser mot avfallsbrott**

```
Bedömning: Arbetet med att motverka miljö- och avfallsbrotts-
lighet bör intensifieras.
```
```
Förslag: Vidta åtgärder för att förebygga och lagföra miljö- och
avfallsbrottslighet, bl.a. vissa förslag som lämnats av Miljöstraff-
rättsutredningen samt av Naturvårdsverket (2022).
```
Miljö- och avfallsbrottslighet utgör i dag särskilt lukrativa och
ostörda brottsformer, och har ofta tydliga kopplingar till såväl
annan organiserad brottslighet som till korruptionsbrott. Poten-
tiellt stora förtjänster, låg upptäcktsrisk och jämförelsevis milda

(^75) Lag (2017:630) om åtgärder mot penningtvätt och finansiering av terrorism.


**Kriminalitet och tillit SOU 2025:96**

```
påföljder gör brottskategorin attraktiv för kriminella (Europol,
2021 ). Internationella erfarenheter visar också att förekomsten av
miljö- och avfallsbrottslighet tenderar att bli alltmer utbredd i takt
med att den organiserade brottsligheten växer. I Sverige bedöms
avfallsbrottslighet vara ett växande problem, och 2019 beräknades
intäkterna uppgå till mellan 1,8–6,1 miljarder kronor (Polismyndig-
heten, 2024a). Samtidigt bedöms mörkertalet vara stort.
Miljö- och avfallsbrottslighet kan komma att växa ytterligare
i omfattning de kommande åren, bl.a. i takt med ny miljöpolitisk
reglering och när kostnaderna för legal avfallshantering ökar (Polis-
myndigheten, 2021a). Straffskärpningar och nya polisiära verktyg
för annan brottslighet innebär också att det relativa straffvärdet för
miljöbrottslighet minskar, vilket utgör ytterligare ett skäl till varför
denna brottskategori kan väntas växa i attraktivitet. Den tydliga
kopplingen till organiserad brottslighet och den kriminella eko-
nomin, samt branschens nuvarande och framtida ekonomiska
betydelse, utgör ytterligare skäl för ett proaktiv agerande. Produkti-
vitetskommissionen bedömer därför att arbetet med att motverka
miljö- och avfallsbrottslighet bör intensifieras.
Nyligen har Miljöstraffrättsutredningens betänkande
(SOU 2025:14) överlämnats till regeringen. Dessförinnan har
Naturvårdsverket (2022) redovisat sitt regeringsuppdrag för för-
stärkta insatser mot brottslighet inom avfallsområdet. Produkti-
vitetskommissionens föreslår att regeringen går vidare med vissa
förslag från Miljöstraffrättsutredningen (SOU 2025:14) samt de
förslag som Naturvårdsverket (2022) lämnat. Det gäller i synnerhet
förslaget om nationellt tillsynsregister samt förslaget om vandels-
prövning och skärpta krav på personlig lämplighet för den som har
för avsikt att bedriva tillstånds- eller anmälningspliktig verksamhet.
Dessa förslag går i samma riktning som andra förslag i detta kapitel,
däribland förslaget om vandelsprövning och skärpta krav för att
erhålla tillstånd (förslag 1 1 .3.3), samt förslaget om ett nationellt
utförarregister (förslag 1 1 .3.4).
```

**SOU 2025:96 Kriminalitet och tillit**

**11.3.11 Förändra systemet med personlig assistans**

```
Bedömning: Systemet med personlig assistans bör förändras
för att motverka att kriminella och oseriösa aktörer verkar inom
systemet. Om förändringar inom nuvarande system inte kan
genomföras på ett sätt som framgångsrikt utestänger kriminella
och oseriösa aktörer bör strukturen förändras, t.ex. genom att
återta driften till att endast ske i offentlig regi.
```
Inom systemet med personlig assistans har fusk, felaktigheter och
kriminella inslag varit kända problem sedan en längre tid.^76 I Utred-
ningen om assistansersättningens kostnader (SOU 2012:6) beskrivs
t.ex. hur systemet attraherar organiserad brottslighet och hur ersätt-
ningen ger kriminella aktörer en till synes vit inkomst. Ofta handlar
det om falsk tidsrapportering, fabricerade behov, utnyttjande av
arbetskraft, brukarimport, svarta löneutbetalningar, m.m. I Utred-
ningen om kommunal anslutning till Utbetalningsmyndighetens
verksamhet (SOU 2025:20) framkommer att flera kommuner upp-
lever köp av personlig assistans från privata utförare som särskilt
utsatt för felaktiga utbetalningar. Det beror bl.a. på att kontroll-
möjligheterna är begränsade och att det är svårt att dela informa-
tion med andra kommuner och myndigheter om vilka ersättningar
som betalas ut till samma företag eller individ. Nationellt under-
rättelsecentrum (Nuc, 2025) bedömer att under perioden 2022– 2023
arbetade personer kopplade till den organiserade brottsligheten
som personliga assistenter på samtliga av de 62 största assistans-
bolagen.
Regeringen har nyligen gett en utredare i uppdrag att lämna
förslag på åtgärder som gör systemet mer motståndskraftigt mot
välfärdsbrottslighet (dir. 2025:40).^77 Produktivitetskommissionen
bedömer att dagens system för personlig assistans bör förändras
för att motverka att kriminella aktörer verkar inom systemet. Om
utredningens förslag bedöms innebära väsentlig förbättring i detta
avseende bör förslagen genomföras. Om utredningen förslag inte
i tillräcklig utsträckning bedöms kunna åtgärda problemen inom

(^76) Se t.ex. Brå (2011), SOU 2012:6, SOU 2020:35, och Nuc (2020, 2025).
(^77) Utredaren ska bl.a. föreslå en ny ordning för uppföljning av beviljad assistansersättning
samt analysera vilka för- och nackdelar en reglering av möjligheten till anhörigassistans kan
medföra. Uppdraget ska redovisas senast i januari 2027.


**Kriminalitet och tillit SOU 2025:96**

```
nuvarande struktur bör strukturen förändras, t.ex. genom att återta
driften till att endast ske i offentlig regi. En sådan förändring är
alltjämt möjlig att kombinera med en hög grad av frihet för brukarna,
genom att brukarna i vissa fall kan välja vem det offentliga ska
anställa som dennes assistent.
```
```
11.3.12 Samarbete om arbetslivskriminalitet och näringsförbud
```
```
Bedömning: Regeringen bör arbeta för att stärka det EU-rättsliga
samarbetet kring arbetslivskriminalitet och näringsförbud.
```
```
Behovet av att stärka det internationella rättsliga samarbetet om
näringsförbud kan anses ha vuxit med tiden. Digitaliseringen har
gjort det möjligt att snabbt och i stor skala flytta pengar mellan
olika bolag i flera länder, samtidigt som den fria rörligheten inom
EU underlättar för kriminella att expandera sin verksamhet över
nationsgränserna.^78 Den tekniska utvecklingen har också gjort det
relativt enkelt att starta företag i andra EU-länder och driva dem på
distans. Det möjliggör för personer med näringsförbud att kringgå
restriktionerna och fortsätta sin illegala verksamhet i ett annat land.
Produktivitetskommissionen bedömer att ett ökat EU-rättsligt
samarbete kring arbetslivskriminalitet och näringsförbud på ett
effektivt sätt kan förhindra att kriminella aktörer utnyttjar gräns-
överskridande företagande som verktyg för olaglig verksamhet.
Kommissionen bedömer följaktligen att regeringen bör arbeta för
ett stärkt internationellt samarbete, t.ex. vad gäller informations-
delning. Det är också viktigt att de tekniska och juridiska lösningar
som finns inom EU möjliggör kommunikation och informations-
utbyte mellan medlemsländer.
Det är härvidlag viktigt att särskilja ett ökat EU-rättsligt sam-
arbete från ett EU-gemensamt näringsförbud, där Produktivitets-
kommissionen i det senare fallet ser flera risker. Om t.ex. ett EU-
gemensamt näringsförbud skulle ersätta det nationella systemet
riskeras en situation där kriminella företagare kan ta sig in på EU:s
inre marknad via länder med svagare kontrollsystem än Sverige. Ett
EU-gemensamt näringsförbud skulle också kräva harmonisering
```
(^78) Se t.ex. Jeppson (2024) och Ekobrottsmyndigheten (2025). Enligt Europol (2021)
använder över 80 procent av de kriminella nätverken inom EU företag som brottsverktyg.


**SOU 2025:96 Kriminalitet och tillit**

med övriga medlemsstater, och det är inte säkert att Sverige i detta
avseende bör kompromissa med regler och standarder. Ett ökat
EU-rättsligt samarbete bör därför inte ersätta Sveriges nationella
system för näringsförbud, utan snarare komplettera det.

**11.3.13 Bättre utvärdering av kriminalpolitiken**

**Bedömning:** Kriminalpolitik bör utvärderas i större omfattning
och på ett mer vetenskapligt och metodologiskt stringent sätt,
för att möjliggöra lärande och välinformerat beslutsfattande.

Det är av stor vikt för kostnadseffektiviteten i den offentliga sektorn
att beslut om lagändringar och reformer fattas utifrån evidens-
baserade underlag och med beaktande av den samhällsekonomiska
effektiviteten, samt att reformer genomförs på ett sådant sätt att
effektutvärdering är möjlig. Mot bakgrund av de omfattande reformer
och lagändringar som nu genomförs och genomförts inom det
kriminalpolitiska området, och som många gånger har betydande
utgiftspåverkan för staten, är det viktigt att regeringen systematiskt
utvärderar dessa för att säkerställa en hög kostnadseffektivitet.
Produktivitetskommissionen bedömer att insatser mot inte
minst den organiserade brottsligheten inte effektutvärderas i till-
räcklig omfattning eller med tillräckligt hög kvalitet. Det gäller
både ny och förändrad lagstiftning, resursmässiga förstärkningar
till rättsvårdande myndigheter, och användandet av nya polisiära
verktyg.^79 I linje med detta konstaterar Rostami m.fl. (2025) att
majoriteten av de utvärderingar av brottsförebyggande insatser
som genomförs håller låg eller mycket låg vetenskaplig och meto-
dologisk kvalitet. Dessa utvärderingar riskerar därför att felaktigt
framställa insatser som effektiva, vilket kan leda till ett ineffektivt
resursutnyttjande samt fördröja ett effektivt brottsförebyggande
arbete. Rostami m.fl. (2025) konstaterar också att den bristande
förmågan till utvärdering utgör en av de svagaste länkarna i det

(^79) I enstaka fall har regeringen beslutat om att genomföra viss utvärdering genom utrednings-
väsendet. T.ex. så ska utredningen om hemliga och preventiva tvångsmedel (Ju 2025:04) bl.a.
utvärdera tillämpningen av de utökade möjligheterna att använda hemliga och preventiva
tvångsmedel samt kartlägga den nytta som dessa kan ha inneburit.


**Kriminalitet och tillit SOU 2025:96**

```
brottsförebyggande systemet, samt utgör ett strukturellt hinder för
att långsiktigt stärka effektiviteten i arbetet mot brottslighet.
Produktivitetskommissionen bedömer att kriminalpolitiska
insatser behöver utvärderas på ett mer vetenskapligt och metodo-
logiskt stringent sätt med fokus på bl.a. samhällsekonomisk effek-
tivitet. Utvärderingarna bör bl.a. ta sin utgångspunkt i graden av
måluppfyllelse (t.ex. huruvida åtgärden minskat skjutvapenvåldet),
snarare än graden av produktion (t.ex. antal beslagtagna skjutvapen).
```
```
11.4 Konsekvenser
```
```
Som konstaterats i detta kapitel innebär förekomsten av krimi-
nalitet flera negativa konsekvenser för produktiviteten och sam-
hällsekonomin. I förlängningen innebär minskad kriminalitet posi-
tiva effekter för desamma, t.ex. i form av förbättrad konkurrens,
minskade kostnader för säkerhetshöjande åtgärder, och potentiellt
ökad tillit. Samtliga bedömningar och förslag i kapitlet syftar till
att minska kriminalitetens omfattning och stärka den samhällseko-
nomiska effektiviteten, bl.a. genom att försvåra för kriminella att
använda bolag som brottsverktyg samt från att konkurrera ut seriösa
aktörer på offentligt finansierade marknader.
Förslaget att revidera LOV bedöms innebära minskade kost-
nader för kontroll och tillsyn för både myndigheter samt kommuner
och regioner. Den förslagna skärpningen av det kommunala ansvaret
för kontroll och uppföljning av verksamheter som lämnats över till
privata utförare bedöms leda till ökade kostnader för kommuner
och regioner. Dessa finansieras genom att de ges rätt att ta ut av-
gifter för kontrollen. Avgifterna belastar de utförare som verkar
på offentligt finansierade marknader, vilka samtidigt gynnas av
minskad förekomst av kriminalitet och osund konkurrens. Att se
över systemet med personlig assistans bedöms minska de offent-
ligfinansiella kostnaderna genom minskade felaktiga utbetalningar.
Förslaget om skärpt miljöstraffrätt och insatser mot avfalls-
brottslighet kan leda till vissa nya kostnader för bl.a. rättsvårdande
myndigheter. Om förslagen å andra sidan leder till en förbättrad
regelefterlevnad kan behovet av att hantera brott minska, och där-
med också innebära ekonomiska besparingar. Den sammantagna
```

**SOU 2025:96 Kriminalitet och tillit**

nettoeffekten är svår att prognostisera. För en utförlig redovisning
hänvisas till SOU 2025:14, kapitel 18.
Mot bakgrund av att historikbolag som används i kriminella
syften ofta har en kort livslängd, cirka 1–2 år, och därefter försätts
i konkurs med skulder till exempelvis leverantörer och kreditgivare,
bedöms förslagen som syftar till att försvåra för kriminella att ut-
nyttja bolag som brottsverktyg kunna få positiva effekter för dessa
aktörer, bl.a. i form av minskad risk för kapitalförluster.
Övriga förslag bedöms innebära inga eller i sammanhanget försum-
bara offentligfinansiella konsekvenser.


